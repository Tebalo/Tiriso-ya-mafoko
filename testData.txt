Tshwaragano e ka tsisa tswelelopele
Mogokaganyi wa nyeletso lehuma, Mme Khutsafalo Mogotsi o rotloeditse botlhe ba ba amogetseng dithuso go tshwaragana gore ba kgone go tswelela pele.
Fa a bua kwa letsatsing la bagwebi ba nyeletso lehuma bosheng, Mme Mogotsi o tlhalositse fa go tshwaragana ga ba ba amuleng lenaneo go ka ba thusa go godisa dikgwebo 
tsa bone.A re go amogana dikgakololo ka tsa kgwebo ga bagwebi go ka ntsha maduo a a sa kgoneng go ntshiwa ke motho a le esi.
Mme Mogotsi a re Batswana ba tshwanetse go itse fa lenaneo e se la puso e le la bone, ka jalo ba tlamega go tsaya karolo.
A re bangwe ba tsaya lenaneo mme ba seke ba tlhokomele tse ba di filweng kana go ikgodisa ba emetse puso gore e ba thuse ka sengwe le sengwe.
O tlhalositse fa lenaneo le thusa botlhe mme ba ba sa kgoneng ba tshwanetse go tsaya malebela le go kopa dithuso mo go ba ba kgonneng gore ba kgone go itirela.
Mme Mogotsi a re ba dikgwebo di tshwana le tsa borotho, dikoko le mae ba ka tshwaragana mme ba ikopanya le dikole gore ba kgone go ba rekisetsa dijo tsa bone ka
lenaneo la go ja sentle le simolotse mo dikoleng tse dipotlana. A re Batswana ba tshwanetse go itirela ka diatla gore ba akole maduo sentle.
Mogakolodi wa tsa kgwebo mo lekalaneng la Local Enterprise Authority Mme Lentletse Mathiba o rotloeditse bagwebi go ikgolaganya le bone ka tsa kgwebo gore ba ba thuse
go di tokafatsa.
A re bontsi jwa Batswana bo nna maoto a tshupa fa ba tshwanetse go etela diofisi ka ba dumela mo go utlweng ka ba bangwe.
Mme Mathiba a re go molemo go nna le dibukana tsa madi gore bagwebi ba itse fa kgwebo e dira dipoelo kgotsa e wela tlase.
A re boitsholo jwa mogwebi le bahiriwa le jone bo na le karolo mo go tysamaiseng kgwebo.
O kgothaditse ba ba akotseng lenaneo la nyeletso lehuma go boloka madi a bone gore kgwebo e gole.
Moemedi wa First National Bank Botswana Rre Lefika Ramooka o kopile bagwebi go kwadisa dikgebo tsa bone ka fa tshwanelong gore ba tle ba kgone go akola dithuso tsa banka.
A re polokelo ya bone e fa bagwebi dithuto ka go boloka madi ba sa ba duedise ka ba ba eleletsa tse dintle.
Rre Ramooka a re go boloka madi go botlhokwa ka a kgona go dirisiwa fa kgwebo e aperwe ke dikgwetlho.
O rotloeditse bagwebi botlhe go ema ka dinao go boloka madi a dikgwebo mme e bile ba sa a kopanye le a ba itebogang ka one ka ba ka seke ba kgone go a laola.
Mme Masego Mooketsi, yo o amuleng lenaneo le ka 2013 mme a setse a bone dipoelo tsa lone, o rotloeditse Batswana ba bangwe go le dirisa.
A re borotho jwa gagwe bo mo thusitse go reka dikoloi tse pedi, go tsenya bana dikole le lone lenyalo tota.
O tlhalositse fa e le mongwe wa ba ba fang sekole se sebotlana sa Seingwaeng borotho mme e bile a tsweletse ka go dira bontle.
Mme Mooketsi a re o eletsa go ipona a phadisana le mabentlele a matona jaaka Choppies le Spar mo dinakong tse di tlang mme o dumela a le mo tseleng e e siameng.
O rotloeditse bangwe ka ene gore ba seka ba kgobega marapo mme ba tswelele ka go rekisa dilwana tsa bone ka bopelotelele. 
Bakwena ba amogetse gore Rre Lawrence Mhaladi a tlhomiwe mothusa kgosi kwa Molepolole.Kgosigolo ya Bakwena, Kgosi Kgari Sechele III o boletse mo phuthegong ya kgotla 
kwa Molepolole bosheng fa a itumeletse ka fa Rre Mhaladi a berekileng ka teng,ka jalo a bone go tshwanela go mo dira mothusi wa gagwe. Phatlha ya mothusa kgosi e 
bakilwe ke go tlogela tiro ga ga Kgosi Norman Bakwena ka lebaka la bolwetse ngogola. Kgosi Kgari o supile fa a sale a dira le Rre Mhaladi go simolola ka ngwaga wa 2002.
A re Rre Mhaladi o simolotse e le kgosana mme a tlhatlosiwa maemo go fitlhella a tshwara a moemela kgosi yo mogolwane. A re mo nakong e ba ntseng ba dira mmogo, Rre
Mhaladi o supile e le motho yo o boikanyego e bile a kgona go gakolola. Le fa go ntse jalo bo rangwane-a-kgosi ga ba dumelane le tshwetso e.Mongwe wa bone, Kgosi 
Keineetse Sebele a re ba lekile go gakolola Kgosi Kgari gore ga ba kake ba tsenya motho yo e seng wa bogosi mo maemong a bothusa kgosi, a re se se kile sa baka 
kgotlhang mo morafeng ka ngwaga wa 1969. O kopile Bakwena go tsaya malebela mo merafeng e mengwe e tshwana le Bangwato le Barolong, e e neng ya nna le tlhakatlhakanyo 
morago ga go tlhopha batho ba e seng ba bogosi bathusa kgosi. Kgosi Sebele o boletse fa ba ne ba kopa thuso kwa go Kgosi Mosadi wa Balete le Kgosi Malope III wa 
Bangwaketse go thusa Kgosi III go tlhopha mothusa kgosi. O ne gape a supa fa ntlo yotlhe ya bogosi e sa rerisiwa, ka bana ba bangwe ba ga Kgosi Motswasele ba sa 
bolelelwa ka thulaganyo ya go baya Rre Mhaladi mo maemong. Kgosi Kgosimotse Sebele ene o ne a re go tshwanetse ga elwa tlhoko ka mothusa kgosi o ka nna le sebaka sa go
tshwarelela bogosi fa kgosi a sa kgone go nna mo setilong ka mabaka mangwe. Kgosi Kgari III o nea tlhatswa mafoko a, a tlhalosa gore ka molao o o tsamaisang bogosi wa 
Bogosi Act, morafe ke one o tlhomang motshwarelela kgosi, ka jalo ga go reye gore mothusa kgosi o ka tsaya maemo ao. Mo dikakgelong tsa bone,  banni ba ne ba supa fa 
ba amogela Rre Mhaladi go nna mothusa kgosi, ba kaya fa e le senatla e bile a ikanyega. 
Le fa gontse jalo, a le mongwe, Rre Clement Kgosiimang ke ene fela a supileng gore ga a dumalane le mafoko a kgosi a supa gore tsamaiso ya Sekwena ga ya salwa morago. 
Rre Thuba Koontse o ne a bala temana mo molaong wa bogosi, o o fang kgosi tetla ya go tlhopha mongwe le mongwe go nna mothusi wa gagwe, a supa fa a dumelana le kgosi. 
Le fa go ne go dumelanwa, bangwe ba ne ba supa fa ba le sebete se molangwana ka botsogo jwa ntlo ya bogosi, ba kopa gore go nne le kagiso magare ga ga kgosi le borangwaneagwe. 
Bokhutlo E rile ka Labobedi, Tautona Dr Mokgweetsi Masisi a ya go tshedisa ba lelwapa la ga Mme Lingiwe Ramothokgwana yo tlhokafetseng kgwedi eno e tlhola malatsi a le mane.
Mme Ramothokgwana e ne ele mokwaledi kwa Ofising ya ga Tautona a lebagane le tsa botsamaisi jwa ofisi. Tautona Masisi o kaile fa Mme Ramothokgwana a ne a le bonolo e 
bile e le mongwe wa babereki ba ba neng ba le boineelo mo tirong. Dr Masisi o ne a supa fa a latlhegetswe ka jaana seru se se wetseng boorra Ramothokgwana le ene se mo
ama. Tautona o ne a gakolola ba losika gore ba seka ba itlhoboga, mme ba kgothale. O ne a ba kgothatsa go godisa bana ba moswi ka lerato. Kgaitsadie Mme Ramothokgwana,
Rre Sam Mpuchane o ne a bolela fa moswi a ne a tlhagogelwa ke bolwetse kgwedi ee fetileng e ya fifing. Rre Mpuchane o tlhalositse fa pelaelo e ne e le madi a kwa tlase,
mme ba bongaka ba fitlhela a kikitletse mafatlha.Mme Ramothokgwane o tlhokafetse ka Labobedi beke e fetileng, mme o tla bolokelwa kwa Kanye mo kgotleng ya Mathubapula 
mo mosong wa Matlhatso. Moswi o tlogela rre, bana ba le bane; basimane ba le babedi le basetsana ba le babedi. Bokhutlo
Re go amogela mo Oxford Living Dictionaries, lefelo le o ka nnang le seabe mo go direng ditlhangwa tsa maranyane tsa puo ya Setswana, go kgaogana megopolo le maikutlo 
a gago le baratapuo-ka-wena, o bo o bone dikarabo tsa dipotso tsa gago.Ngwana wa mosimane o tlhoka kgodiso ya ga rre Kgosi Simon Manthe wa Mmopane a re ngwana wa 
mosimane o tlhoka kgakololo go tswa mo go rraagwe, gore a anywe maele le go tsaya boikarabelo jwa tlhogo ya lelwapa. Kgosi Manthe o buile jalo ka kgwedi eno e tlhola 
lesome le bone jaaka dikgosi le borre ba Mmopane ba ipelela letsatsi la borre ka go buisana ka kgodiso ya ngwana wa mosimane. O boletse gore go nna rre ke kgwetlho ka 
o tshwanetse wa tlhokomela ba lelwapa la gago ka go ba fa dijo, bonno le tse dingwe. Mme fa rre e le tlhogo ya lelwapa jaana, o dira jaana a tshegeditswe ke mme, ka 
jalo tiro ya ga mme e masisi a tlhoka go fiwa lerato. Moruti Michael Raseokamo o ne a bua gore ngwana wa mosimane o tshwanetse a gola ka fa tlase ga tlhokomelo ya 
borre, ba mo tsenya mo tseleng, ba mmakaanyetsa bokamoso. A re tiro e, ke boswa jo bo fetisediwang kwa dikokomaneng gore basimane ba gole e tle e nne batho ba ba nang 
le boikarabelo mo setshabeng. Bana ba basimane ke bone ba ba jang leina la borrabo boswa, ka jalo fa ba sa godisiwa mo go tiileng, ko phelelong ba ka gogobisa leina le
borrabo mo seretseng. Moruti Raseokamo o gakolotse fa modi wa thuto ya bana o tswa mo lwapeng, ka jalo go le botoka gore rre a itshware sentle ka gore fa a ka keteka 
mme, mosimane o ya go gola a itse gore mosadi o a itewa. Thuto ya ngwana wa mosimane e ya le dingwaga ngwana a ntse a gola. Fa a setse a tsena mo dingwageng tse di fa 
gare, a simolola go nna le kodu, le mmele o fetoga, rraagwe o tshwanetse a nna fa fatshe le ene a mo ruta gore o tsena mo legatong le lengwe la botshelo mme a mo gakolole 
gore go itshwarwa jang. Fa ngwana wa mosiamne jaanong a setse e le lekau, o bewa gape fa fatshe mme a nne a rutwe ka botshelo gore go nna malome kgotsa rangwane go raya 
eng e bile go tlhokafala eng. Nako ya fa a nyala o rutwa gape gore mosadi o tshwarwa jang, gore ga se kgetsi e go tshamekelwang mabole mo go yone. Rre Kabo Kefaletse  ene 
o ne a bua gore ngwana wa mosetsana le wa mosimane ga ba tshwarwe ka go tshwana. Wa mosetsana o gola a rutwa ke mmaagwe go dira ditiro tsotlhe tsa go feela, go apaya 
le tse dingwe, fa wa mosimane a latlhelelwa, fa e se go ya morakeng fela.Mosimane o gola a itse gore o a apeelwa, o direlwa sengwe le sengwe, mme a re ke nako ya go ruta 
ngwana wa mosimane gore ditiro tsa lelwapa di a tlhakanelwa. A re borangwana ba nna fa fatshe le ene fela a setse a le mo mathateng, mme a gakolola gore go dirwe jalo 
ngwana a ntse a gola go mo itsa go tsena mo diphatseng. O kopile borre go tsaya boikarabelo jwa bone jwa go godisa ngwana wa mosimane. Kgosana ya tetlanyo, Kgosi Otlotleng 
Thomego o ne a gatelela temana ya gore ditiro tsa lelwapa ga di a tshwanela go tlhaolwa fa gare ga basimane le basetsana.O kopile gore basimane ba godisiwe ka fa tseleng e 
e siameng. A re ba tshabelelwa ke go nna dirukhutlhi le go dirisa ditagi tse di sa letlelelelweng ke molao. Mokhanselara wa Mmopane Rre James Lekgetho ene a re o itemogetse 
gore ngwana wa mosimane o tlogetswe kwa morago mme a kopa gore a rutwe ka botshelo. Puso ga e kake ya tswala sekole sa Badale Mothusa tona wa thuto go tswa kwa moding Rre 
Thato Kwerepe o supile fa sekole se segolwane sa Badale kwa Mathathane se ka  seke se tswalwe ntswa maduo a sone a sa kgatlhe. Rre Kwerepe yo e bileng e le mopalamente wa Ngami,
o ne a bua jaana mo phuthegong ya kgotla e a neng a e buisa kwa Mathathane bosheng morago ga dingongorego tsa batsadi ba supa fa sekole seo se sa ntshe maduo.
Batsadi ba ne ba supa fa bana ba dira sentle go tswa kwa sekoleng se sebotlana mme e re ba tsena kwa go se segolwane maduo a wele tlase, mme ba re ba belaela fa barutabana 
ba sa dire tiro ka botlalo. Ba ile ba supa fa ba sa tlhole ba na le keletso ya go isa bana kwa sekoleng seo e bile ba bona go le botoka gore se ka tswalwa.
Fa a araba matshwenyego a batsadi, Rre Kwerepe o ne a supa fa go ka seka ga nna molemo gore sekole seo se tswalwe ka lebaka la gore motho golo gongwe ga a sa dire tiro.
Rre Kwerepe a re go tlhoka batsadi, barutabana le bana ba sekole go tshwaragana go thusana go tokafatsa maduo. O ne gape a tlhomamisetsa batsadi fa puso e ka seka ya 
letlelela gore bana ba fudusiwe kwa sekoleng seo go isiwa kwa go tse dingwe kwa ntle ga mabaka a a tiileng.
Rre Kwerepe o ne a supa fa kwelo tlase ya maduo e tshwenya, ka jalo o ne a bona go le maleba go etela dikole tsotlhe tse di kgolwane lefatshe ka bophara go sekaseka 
gore seemo se se ka tswa sebakwa ke eng. O ne a supa fa go tlhoka go kopanela bana ba sekole ga batsadi le barutabana e le one mabaka mangwe a a digang boleng jwa 
thuto. O ne a supa fa puso e tsaya thuto ka tlhoafalo ka e ne ya simolodisa lenaneo la thuto go tswa kwa moding. Go gatelela mafoko a ga tona, modulasetilo wa komiti 
ya batsadi le barutabana kwa Badale, Mme Mokibelo Sejie o ne a supa fa ba tshwentswe ke go sa iponatseng ga batsadi kwa sekoleng fa ba bilediwa bokopano.O supile fa 
dipalo tsa batsadi ba ba yang pitsong ya sekole di tsena mo seatleng. O ne tlhalosa fa mathata a mangwe e le go tlhoka go duela madi a ditlhabololo a sekole. Mothusa 
tona o ne a ya go kopana le barutabana ba Badale go ba rotloetsa go dira ka natla ka a ne a setse a kopane le batsadi.
E re ke maano a botshelo a sa site, Mme Lesedi Mokgaga, yo o dingwaga tse di masome mabedi le bone, o bone go tshwanela gore le ntswa a tsena sekole, a itirele kgwebo 
go itshetsa. Mo puisanyong le Mme Mokgaga, o boletse fa a ne a simolola kgwebo ya go dira melora ka Moranang, a gwetlhilwe ke bolwetse jo a neng a na le jone jwa 
letlalo go ipulela kgwebo ya gagwe. O tlhalositse fa a ne a dira dipatlisiso ka malwetse a letlalo mo maranyaneng mme a simolola go ithuta go dira melora mo lapeng. A 
re le fa kgwebo e tsamaya sentle, go na le dikgwetlho dingwe di akaretsa letlhoko la madi. Ka jalo a re o ne a felela a dirisa madi a itshetso a a a fiwang kwa 
sekoleong. A re dingwe tsa dikgwetlho tse a kopaneng le tsone ke ditsamaiso tse di seng maleba fa motho a simolola kgwebo le gore metswako e mengwe e ne e na le 
boleng jo a neng a sa bo tlhoke, ka jalo go ne go se motlhofo go bona metswako e a neng a e tlhoka. Mokgaga a re melora e, e fentse ditlhatlhobo e bile e rurifaditswe 
ke ba Botswana Institute of Technology, Research and Innovation. Melora e, o e dira mo lwapeng a dirisa letsopa le le bidiwang Bentonite. O dirisa didirisiwa tsa mo 
ntlong jaaka lofetlho, dintshwana le tse dingwe ka go nne kgwebo e le gone e simololang e bile a ise a nne le motshine. Mme Mokgaga a re o eletsa go ka bona dithuso 
tsa madi tsa mananeo a banana kgotsa mo dikhamphaneng go godisa kgwebo e bile a kgona go rekisetsa ba ba gwebang ka maroko.
Kgosi Chikuba o lela ka leuba Kgosi Clarence Chikuba wa Masukwane mo kgaolong ya Bokone Botlhaba a re ba tlaa dika ba kokonetswe ke manokonoko a leuba ka ntlha ya 
pula e e neleng ka boutsana mono ngwaga. Mo potsolotsong le BOPA, Kgosi Chikuba o tlhalositse fa morafe wa Masukwane o ne o lemile mme ba itswela fela ka dijalo di 
tshubilwe ke letsatsi le le bogale. Kgosi o buile fa peo e latlhilwe ka e shetse mo mmung ka ntlha ya letsatsi le letlhoko la pula. E ne ya re ka Motsheganong Tautona 
Dr Mokgweetsi Masisi a tlhomamisa fa ngwaga wa 2018/19 e le wa leuba ka ntlha ya letlhoko la pula le letsatsi le le bogale tse di bakileng go sha ga dijalo. Kgosi 
Chikuba a re bangwe ba ne ba beile ditema di ka nna pedi kgotsa tharo mme se e ne e le kwelotlase ka mo dingwageng tse dingwe balemi ba ne ba kgona go lema ditema di 
ka nna thataro. O gateletse fa leruo la bone le tlaa dika le bolailwe ke mopalo ka ntlha ya letlhoko la mafulo, ka jalo a kopa morafe gore o ipaakanyetse seemo se.
A re o tshwentswe ke gore Batswana bangwe ga ba a itlwaetsa go jesa dikgomo, segolo bogolo mo kgaolong ya gagwe ka ba dumela mo phudisong e e gololesegileng.
Kgosi a re le ntswa puso e dule ka lenaneo la go thusa ba ba rekang dijo tsa leruo ka go ba fokoletsa ditlhwatlhwa, batho ga ba le nwe moro.
Kgosi o gateletse gore nako e gorogile ya gore balemi-barui ba ithute go jesa dikgomo ba seka ba baya mo Modimong go nesa pula,  se ele go ipaakanyetsa diemo tsa leuba.
O supile fa a itumedisiwa ke gore matamo a bone ka bobedi a santse a na le metsi a mantsi a a tlaa ba gogang go fitlhelela dipula di na.
A re Masukwane o segofetse ka letamo le le epilweng ka Ipelegeng fa le lengwe le letona ba le epetswe ke ba Lephata la Temo-Thuo. Mo go tse dingwe, Kgosi Chikuba o 
buile fa a tshwentswe ke dintsa le bo phokoje ba ba jang dipodi fa di ile mafulong. A re bophokoje go a tlhaloganyesega fa ba aja dipodi ka e le tlwaelo gore phologolo
eo e ja dipodi mme fa e le dintsa tsone go ngomola pelo. “Bangwe ba rua dintsa tse dintsi mme ba palelwa ke go di tlhokomela, ka jalo di tshwara dipodi tsa batho di a 
dija.” Kgosi a re dintsa tse dintsi di sasankega mo mebileng ka ntlha ya go tlhoka tlhokomelo, ka jalo a kopa banni gore ba rue palo e ba itseng gore ba tlaa e kgona.
Le fa go ntse jalo, Kgosi Chikuba a re o itumelela gore bogodu jwa leruo ga bo yo mo Masukwane fa go tshwantshanngwa le metse e mengwe. Kgosi Chikuba o ne a re go bo 
go sena bogodu jwa leruo ke sesupo sa gore morafe o tshwaragane sentle ka go le gantsi beng-gae ke bone ba utswelanang leruo kana ka tsela nngwe ba rotloetsa bogodu.
Bogogi bo lela ka tlhaelo ya melemo Baeteledipele ba toropo ya Selebi Phikwe ba lela ka tlhaelo ya dingaka le melemo kwa kokelong e tona ya toropo eo. Selelo se, se utlwetse mo
diphuthegong tsa kgotla tse di neng di buisiwa ke mopalamente wa Selebi Phikwe Bophirima, Rre Dithapelo Keorapetse kwa sekoleng se sebotlana sa Tebogo le kwa kgotleng ya Kagiso bosheng.
Mokhanselara wa kgotlana ya Leseding, Mme Phemelo Nthwane o supile fa seemo sa tlhaelo ya dingaka le melemo se tswa kgakala. A re selo se, se pateletsa balwetse go ya go reka melemo kwa 
marekisetsong le ntswa bontsi jwa batho ba sa kgone ka ba gateletswe ke lehuma. O ne a supa fa e rile mo bokopanong jwa khansele ba kopa gore tona yo o lebaneng le tsa botsogo go tla go kopana 
le banni ba Selebi Phikwe go ba lekodisa ka seemo se go bonalang se bifela pele, nako kgolo ke eno. Fa a akgela, Mopalamente Keorapetse o ne a supa fa seemo sa letlhoko la melemo se apere lefatshe 
ka bophara mme a tlaa dira mo a ka go kgonang go itebaganya le seemo seo. O ne a netefatsa fa kago ya kokelo ya Selebi Phikwe e le mo tseleng ka madi a go dirwa ga mealo ya sone a setse a dule. Rre 
Keorapetse o ne a supa gape fa go tlaa agwa kokelo e ntsha go na le go baakanya e e ntseng se le teng. Mo go tse dingwe Rre Keorapetse o ne a supa fa e rile morago ga go tswalwa ga moepo wa BCL, 
a kopa gore go okediwe babereki ba Ipelegeng ka dipalo tsa batho ba ba sa berekeng di godile. A re go araba seo, go ne ga okediwa ka batho ba le lesome le boferabobedi mme ga seka ga dira pharologanyo 
epe e e kalo. O ne a supa gape fa lephata la thuto le emisitse go duelela bana ba ba tsenang kwa dikoleng tse di ikemetseng ba batsadi ba bone ba neng ba bereka kwa mopepong wa BCL ka 2018.
Mo go tse dingwe, Rre Moshawa Mathiba go tswa kwa khanseleng ya Selebi Phikwe o ne a supa fa go baakanngwa ga tsela ya Monya Kgwebo e e ralalang toropo e setse go simolotse.
Rre Mathiba o ne a supa fa ba ne ba rerisana le ba-na-le seabe ba ba amegang pele ga tsela e simololwa ka ba ne ba lemogile fa dikgwebo dingwe di tsile go amega.
O ne a supa fa go dirwa ga tsela eo, gone go solofetswe gore e bo e fedile mo malatsing a supa, mme go ne ga seka ga nna jalo ka ba ne ba kopana le dikgwetlho, ka jalo e solofetswe go wela mo bekeng eno.
Fa a tswa la gagwe, Kgosi Ghani Moses wa kgotla ya Kagiso o ne a rotloetsa batsadi go tlhokomela bana ka nako ya lobelo lwa dikoloi lwa 1000km Toyota Desert Race.
Kgosi Moses o ne a supa fa batho ba na le go itumela mo ba felelang ba dirisa nnotagi phetelela mme ba tlhoke boikarabelo.
Rre Moreki Nthibo go tswa kwa go ba botsogo jwa tikologo o ne a rotloetsa bagwebi ba babotlana go nna le tsotlhe tse di tlhokafalang mo kgwebong di tshwana le bukana ya diresiti le setempe gore ba kgone 
go oba letsogo jaaka toropo ya Selebi Phikwe e tsweletse ka go ngoka bagwebi. Rre Nthibo o ne a bua jaana fa a ne a araba dingongorego tsa morafe ka ba ne ba supa fa ditiro tse dintsi tse di dirwang mo Selebi Phikwe 
di tshwana le 1000km Toyota Desert Race di sa ba sologele molemo jaaka marekisetso a matona. Bataki ba gwetlhiwa go ipulela dikgwebo Mookamedi wa lephata la thuto mo Tsabong, Mme Maipelo Kesenye a 
re bataki ba tshwanetse ba dira ka natla go direla lefatshe leno. A re ba seka ba tswela pelo balekane ba bone ba ba iteilweng letsogo ka gore dineo mo botshelong ga di tshwane. 
Fa a bua mo kabong dietsele ya bataki mo Kgalagadi mo dikgaisanyong tsa malatsi a ga Tautona, Mme Kesenye o ne a re bataki ba tshwanetse ba bula dikgwebo go itshetsa. A re badiragatsi ba tsee tiro ya bone 
ka tlhoafalo gore ba tle ba tlhamele Batswana ba bangwe ditiro. O kaile fa go na le banana ba ba sa abelwang thuto mme ba abetswe tiro ya diatla, ka jalo a rotloetsa gore seo se nosediwe gore e re ka moso ba 
itshele metsi mo ganong. Mme Kesenye a re dikgaisanyo tseo tse di simologileng ka 2008 Botswana ka bophara, mo kgaolong ya Kgalagadi di godile. O tlhalosa jalo gore ba ba neng ba phadisanya mo go tsa 
botaki fela ba simolotse ba le 69 mme jaanong palo e godile e ile kwa go 114. O rotloeditse bodiredi jwa puso jo bo neng bo le foo gore ba reke ditshwantsho tsa mo gae.  O ne a kgothatsa bataki go dirisa 
ditsompelo tsa mo gae go na le go reka didirisiwa kwa ntle ka gore Kgalagadi o humile ditsompelo tse bataki ba ka di dirisang e bile di sa bonwe gope gape. A re seo se ka tsenya lentswana mo dithotong tsa bone.
Mogolwane wa lephata la tlhabololo banana, metshameko le ngwao mo Tsabong, Rre Kago Barungwi yo e neng e le moatlhodi a re bomme ba dirile diaba mo go tsa botaki. A re bomme ba go supilweng fa ba le 
maoto a tshupa ka gale, ba tsisitse disupiwa ka bontsi mme e bile bontsi jwa bone ba dirile ka bokgabane fa ba tshwantshanngwa le borre ba ba tsayang sekgele ngwaga le ngwaga. A re baatlhodi ba kgaisanyo eo,
e e neng e le mashetla, ba itumeletse boleng jwa botaki jo bo tsisitsweng ka bo tokafetse fa go tshwantshanngwa le ngogola. O tlhalosa gape gore se se tlhapisang pelo ke gore ditshwantsho dingwe di dirilwe ka
matlakala ka e le go lwantsha kgotlelesego ya tikologo le go thuthafala loapi. Le fa go ntse jalo, Rre Barungwi o ntshitse matshwenyego a gore bataki ba ikwadisetsa dikgaisanyo mme morago bangwe ba bo ba 
felela ba palelwa ke go tsisa disupiwa. Fa a tswa la gagwe, mogokaganyi wa lephata la tlhabololo banana, metshameko le ngwao mo Tsabong, Mme Betty Gaotilwe o tlhalositse fa puso e beile mo bataking le 
badiragatsi gore ba  fetole  itsholelo ya lefatshe leno, ka jalo e ikaeletse go dirira dikgaisanyo tse go godisa  botaki, bodiragatsi le ngwao. A re bodiragatsi ke jone koloi ya ditlhabololo tsa sennela ruri. “Fa re ba 
bone kwa ba teng, re a ba rutuntsha gore ba tle ba tlhame dikompone ba tle ba thape ba bangwe,” a tlhalosa. Mme Gaotilwe a re Botswana o humile bodiragatsi mme Batswana ba tshwanetse ba ipele ka bataki le 
badiragatsi ba bone gore boleng jwa bone bo tswele mo pontsheng. Mo potsolotsong le BOPA, Mme Dinah Botha yo o dirileng ka bokgabane mo go tsa matlalo a re o itumetse e bile o tlaa tswelela a bereka ka 
natla go tsholetsa serodumo sa kgaolo. O supile fa dikgaisanyo tse di mo thusitse ka a kgonne go dirisa madi a a a ikgapentseng mo dikgaisanyong tse di fetlileng go ikagela ntlo a bo a e tsenya motlakase.A re o 
ruta le bana ba gagwe go suga matlalo le go kgabisa ka one mme e bile le bone ba dira sentle. Botaki jo bo gapileng maikutlo a babogedi kwa Tsabong Cultural Center e ne e le jwa ga Rre Olorato Temogo yo o 
dirang botaki jo bo sa tlwaelesegang jwa string art. Rre Temogo o takile ka dikgang tsa kgokgontsho ya bomme mo malwapeng a supa jalo ka go dirisa dipekere le pente e khibidu go supa fa mokgwa o o ama 
bomme ka tsela e e botlhoko mme se tshwanetse sa emisiwa ka ponyo ya leitlho Bodiragatsi le botaki ke ditlhabololo tsa sennela ruri Mogolwane wa lekalana la UNDP, Rre Christopher Batsalelwang a re bodiragatsi 
le botaki ke tselana nngwe ya ditlhabololo tsa sennela ruri. Rre Batsalelwang o buile jaana kwa tshimolodisong semmuso ya makgaolakgang a dikgaisanyo tsa malatsi a ga Tautona tsa botaki le bodiragatsi mo Kweneng 
tse di neng di tshwaretswe kwa Kgosi Sechele I Museum mo Molepolole ka Labobedi. Ka jalo Rre Batsalelwang o boletse fa bodiragatsi, botswerere le bonatla e le tiro e e tswang kgakala mo ngwaong ya Setswana.  
O ne a tsibosa gore bodiragatsi le botaki di ka tshetsa beng-gae ka go rotloetsa go somarela ngwao le go kgona go bontsha ditshaba tse dingwe bonatla le botswerere jo bo leng mo lefatsheng leno.
O ne gape a rotloetsa badiragatsi go ithuta mo go ba bangwe le gore ba ka thusana jang ka tsa matshelo. Rre Batsalelwang a re UNDP e rotloetsa botaki le bodiragatsi e bile ba seka ba tshaba go kopa dithuso mo go bone.
Moeteledipele wa lephata la tlhabololo banana, metshameko le ngwao mo Kweneng Rre Moeti Godisamang o tlhalositse fa maikaelelo a dikgaisanyo tseo e le go rotloetsa botaki le bodiragatsi go ka fetlha mebereko.
Maikaelelo a mangwe ke go bulela badiragatsi dikgoro le mmaraka kwa ba ka rekisang tiro ya bone teng jaaka fa di supiwa di ne di beilwe kwa metlobong ya ditso gore mongwe le mongwe a di bone le gone go itshwaraganya le 
ba-na-le seabe go tlhatlosa tsa botaki le bodiragatsi. Motlhatlhobi mogolo wa dikgaisanyo tseo, Rre Modirwa Kekwaletswe o tlhalositse gore bodiragatsi ga se tiro ya tsatsi le le tsatsi, ke sone se e dirwang ka matsetseleko go 
gapa maikutlo. Are mo dikgaisanyong tsa monongwaga, karolo ya go tshwantsha e ne e le ya maemo a ntlha mo dikarolong tse tsotlhe. O gakolotse badiragatsi go tsaya nako ya bone fa ba dira tiro gore e tle e kgatlhise e be 
e nne ya maemo a a kwa godimo.  Mothusa tautona wa pele, Dr Ponatshego Kedikilwe o kopile batswana go tshegetsa ngwao. Rre Kedikilwe o buile jalo kwa moletlong wa kabo dietsele wa baboki ba Setswana e e neng e tshwerwe 
ko sekoleng se segolwane sa Limkokwing bosheng. O tlhalositse fa poko go le gantsi e kgatlha batho, e bile e le mantswe a a monate. O buile jalo gore go le gantsi potso e batho ba e ipotsang ke gore mme gone puo e simologile kae 
gore go bo go na le puo le gone gore kwa tshimologong ba ne ba bua jang. O supile fa poko e tswa mo puong, e yone re sa itseng gore e tlhamilwe ke mang leng, a re mme le fa go ntse jalo, monate wa poko ke gore mmoki o kgona 
go bua mafoko a mongwe le mongwe a ka sekang a letlelelwa go a bua. “Re kopanetse kwano gompieno go dira boswa mo baneng ba rona, re itumela re bo re itumedisa dikokomane tsa rona, fa ba ntse ba tsaya botsipa, mo batsading 
ba bone fa ba supa fa poko ele boswa jwa sennela ruri,” a tlhalosa. O ile are go a itumedisa gore go bo go dirilwe maitiso a go nna jaana, go abiwa dietsele, go lemoga bogaka, go neelanwa dikitso, botlhale, a tlatsa ka gore ke tsone 
dintlha tse di supang fa re le setshaba se se nang le dikitso. “Ke na le tumelo e e tletseng gore ngwao ya rona e re neela boipelo le kgolagano re le Batswana,” a tlhalosa. Fa a ntsha la gagwe, mothusa tona wa lephata la thuto, Rre Moiseraele 
Goya, o supile fa poko e ka tokafatsa seemo sa thuto mo lefatsheng. “Ke na le tumelo e e tletseng ya gore fa re ka bula dikgoro tsa rona tsa dikole, ra letlelela poko go rutiwa mo dikoleng tsa rona e ka sega tema, e bile ya tswa mosola, 
go thusa le go tokafatsa seemo sa maduo mo dikoleng tsa rona,” a tlhalosa. O supile fa a lebogela thulaganyo ya moletlo wa dietsele . “Maikaelelo a rona ke gore poko e seka ya nyelela ka monokela, le gone gore e seka ya tswa ka diphatlha 
tsa menwana, bagologolo ba kile ba bua jalo gore e a re go tlogelwa tsatsing se ikise meriting, ka yone thulaganyo e, re bona poko ekare e a nyelela, jaanong mme re ne re re a re ikiseng,” a bua jalo Mo kgaisanyong e e neng e tshwaretswe 
kwa sekoleng sa Westwood ka Labotlhano, o re tswang mo go ene, lekawana le la kwa Palapye, le ne la itlhaola mo badiragatsing ba bangwe bale borobabongwe go tswa kwa dikgaolong tse di farologaneng tsa Botswana. Mme a fenya jalo 
dikete dile lesome tsa dipula (P10,000). Ontuetse yo gape a ipitsang ‘Tau ya Setso’ o fentse jalo kgaisanyo e ka poko  e aneng a e rulagantse ka go rotloetsa poloko ya ngwao, a bo a gakolola Batswana ka mananeo a puso a a tlhabolotseng 
lefatshe leno le batho ba lone. O bile a bua ka mananeo a a bolokileng setshaba sa Botswana jaaka a diritibatsi tsa diARV le go kgaola letlalo la bonna, a kaya jalo fa a ile a tokafatsa botsogo jwa bone ka teng.Maemo a bobedi a ne a gapiwa 
ke Lucky Nkhurutshi wa Maun, ene a ikgapetse dikete tse di robang bongwe (P9,000). Maemo a boraro a gapilwe ke Rosina Ranka, wa motse wa Sesung kwa kgaolong potlana ya Letlhakeng. Ranka yo e neng e le ene mosadi mo kgaisanyong 
eo, o ikgapetse dikete dile borobabobedi (P8,000). Mo kgaisanyong ya poko ya Sekgoa, Mme Phodiso Modirwa wa kgaolo ya Gaborone, o ne a tswa mofenyi mme a ikgapela dikete tse some (P10,000). O ne a salwa morago ke mme Koketso 
Marumo le Obakeng Kagiso ba Francistown ba atswiwa ka P9,000 le P8,000 ka go latelana. Ya re a lekodisa barati ba poko ba ba neng ba tsile ka dipalo tse di kgotsofatsang, mongwe wa baatlhodi yo gape eleng mmantswitswidi wa diteme 
ebile ele motlhatlhelela dithuto kwa mmadikolo (UB), Prof. Thapelo Otlogetswe a bolela fa ba ne ba tlhoile tsebe go utlwa motswako wa poko ya Setswana e e nang le diane le maele gareng ga tse dingwe. A re ba ne ba etse tlhoko thulaganyo 
ya mafoko le go tshameka sentle ka one. Ya re a konela dintlha tsa gagwe, Otlogetswe a re ele baatlhodi ba lemogile fa poko ya Setswana, mo kgaisanyong e, e ne e le boleng jo bo fa godimo gona le ya Sekgoa. Bangwe ba baatlhodi e ne ele Tshireletso 
Motlogelwa, yo gape eleng mmoki gape ele morulaganyi wa kuranta ya mono gae ya The Business Weekly and Review, le Kenneth Moeng yo eleng morulaganyi wa mananeo a seromamowa sa Gabz FM.
Fela jaaka matshwao a mangwe a tsela, dipone tse di laolang pharako tse ka sekgoa re di bitsang Traffic lights, le tsone fela jalo di tshwanetse tsa obamelwa fela thata. Mookamela lekalana le, o tswelela a tlhalosa fa bontsi jwa bakgweetsi mo Botswana 
ba setse ba lebega ba lebala maikarabelo a bone a go iphemela mo dikotsing tsa tsela, tse di bakwang ke go sa eleng tlhoko matshwao a tsela le go sa obamele dipone tsa pharakano. Re dumalana le sepodisi gore nako e tsile ya gore go tseelwe dikgato tse 
di nonofileng tsa bao ba ba sa obameleng matshwao a tsela le dipone tsa pharakano. Mafelo mangwe a go itemogetseng a tshabelelwa ke dikotsi tse di bakwang ke go sa obameleng dipone tsa pharakano, ke tsa marakanelo a tsela ya Molepolole le Gaborone, 
go simolola fela kwa Metsimotlhabe, sepatela sa Bokamoso, kampa ya masole kwa Mogoditshane, sekole sa GIPS, marekisetso a Bonnington, BKT, CDC, Fire/Bus rank, Orapa House, BURS, CID South le South Ring Mall. Re lemogile gape fa bakgweetsi 
ba bomme ele bone malatsi a no ba atileng go ralala dipone tsa mesepele, mme ebile ba dira jalo ba dirisa megala ya letheka. Bangwe ba nna bogale fa ba gakolola ka se. Kgang e nngwe ke ya bakgweetsi ba dikoloi tsa sechaba (boradikhombi) ba ba itlhaganelang 
go emelela mo marakanelong pele ga dipone ditshuba botala, mme go dira jalo go ka tsenya matshelo a mokgweetsi wa khombi, bapalami le bakgweetsi ba bangwe mo diphatseng. Seemo se, sa go itlhokomolosa go obamela matshwao a tsela le dipone tsa taolo 
pharakano, se tshwanetse sa tlhwaafalelwa ke sepodisi sa Botswana sa pharakano. Tota letsholo le, la go tshwara bakgweetsi ba ba sa obameleng dipone tsa mesepele, le tshwanetse la dirwa gangwe le gape, e seng gangwe fela morago ga dikgwedi tse tharo, mme e 
nne selo sa letsatsi le letsatsi. Gongwe go dira jalo go ka fokotsa dikotsi tsa dikoloi mo ditoropong tsa lefatshe leno. Tona ya Lephata la Merero ya Sechaba, Tsa Mesepele le Bong, Tshenolo Mabeo a re lephata la gagwe lekile la dira ditshekatsheko tse di itebagantseng 
le babereki ba batswakwa ba ba berekelang mo dikoleng dingwe tsa mono Botswana. A re maikaelelo magolo ene ele go dupa gore ke batswakwa bale kae ba ba direlang mono ba sena diteseletso. Mabeo o ne a begela Palamente ka se, fa a ne a araba potso e boditswe 
ke mopalamente wa Gabane-Mankgodi, Major General Pius Mokgware bosheng kwa Palamenteng. Se se builwe morago ga potso ee neng e boditswe ke Mopalamente wa Gabane-Mmankgodi, Major General Pius Mokgware a botsa Tona wa Lephata la Ditiro, Labour 
Productivity and Skills Development, Tshenolo Mabeo gore ba kile ba dira ditshekatsheko tsa babereki ba batswakwa ba ba berekang mo dikolong gore ba nale tetla eo. Mokgware o ne a batlile go itse go re a lephata la ga Mabeo ga le ise le dire dipatlisiso ka seemo sa 
batswakwa ba ba berekelang mono Botswana mme ba sena diteseletso. O ne gape a batla go itse go re a go dirilwe ditshekatsheko mo dikoleng tsa thuto ya modi wa sekgoa tse di akaretsang tsa Regent tsa kwa Metsimotlhabe, Molepolole le Block 9. Mabeo o bile a tswelela 
ka gore, mo palong ya babereki ba batswakwa, ba le masome a mararo le boraro (30) ba ba berekang mo dikoleng tse tlhano tsa Regent, ba le masome a mabedi le bofera bobedi (28) ba na le di pampiri tsa teseletso tsa go bereka, fa ba le bararo (3) ba sena dipampitshana 
tsa go bereka, fa bobedi (2) jone, bo emetse phetolo go tswa kwa diofising tsa, tsa mesepele. Mabeo a re, lephata la gagwe le lekile go sekaseka seo, ka go ikopanya le bahiri le bahiriwa go buisana ka dikgang tsa mofuta o. A re Batswana fa ba nale matshwenyego mangwe 
mabapi le dikgang tse, ba na le tshwanelo ya go ikuela kwa lephateng la gagwe. Tona Mabeo a re ntswa potso ya ga Mopalamente Mokgware ele maleba, lephata la gagwe le tsweletse ka go ela tlhoko seemo seo, ka ebile Batswana ba lela thata ka dingwe tsa dikole tse di 
thapang batswakwa ntsa ba sena diteseletso tsa go bereka mono. O tlhalositse fa ba nale dikgwetlho tsa ditsompelo tsa go sekaseka dingwe tsa dikgang tseo, mme ba leka go latedisa motlhala wa dikgang tsa mothale o. Ya phatsimela kwa kgaolwaneng ya White city mo 
Gaborone, mme teng ya fitlhela Nthoiwa Magodi, monnamogolo wa dingwaga tse di masome a a robang bongwe (92).  A bo a itlhobogile ka mogote, letsatsi le lone le phunyeletsa setlhare sa moriti wa sone. Magodi, yo o tlholegang kwa kgotlaneng ya Madisakwane kwa 
Tonota, o boletse fa e rile a le kwa moepong ya Aferika Borwa a iponela kgarebe e bidiwa, Mmantorika Jobe mme ba inyadisa ntle le seabe sa batsadi ba ga Magodi mono Botswana. Ba nyalane ka ngwaga wa 1949 mme ba tshola bana ba le lesome (10), mo dingwageng tse 
di latelanang ka go farologana. Ngwana wa ntlha wa bone o tshotswe ka 1951. Magodi a re morago ga go nyala Mmantorika, o ne a boela Botswana go bolelela batsadi ba gagwe gore o iponetse mosadi kwa Aferika Borwa e bile ba nyalane. A re batsadi ba gagwe ba ne ba 
seka ba dumalane le ene, bare ga ba batle mosadi yoo tswang kwa ntle ga Botswana. A re go boeleng morago kwa Aferika Borwa, a feta a bolelela Mmantorika gore batsadi ba kgatlhanong le nyalo ya bone. Mmantorika a le supa le le fa! Mme a bolela monna wa gagwe gore, 
fa ele sengwe o tla tsamaya le ene kwa Botswana, mme fa ele gore mosadi wa bobedi, yo batsadi ba gagwe ba batlang go mo mo nyadisa, a ka seke a ganana le nyalo ya lefufa, ba tla tswelela ba nna mmogo. Mmantorika a pata Magodi go tla mo Botswana ga mmogo le ngwana 
ba bone wa ntlha. Go gorogeng ga bone, Magodi a nyadisiwa mosadi wa bobedi e bong Kanamo Senthufe a tlholega kwa Ditladi, mme fela jaaka Mmantorika a ne a solofetse, Kanamo a seka a nna kgatlhanong le go tshela le Mmantorika jaaka mosadi wa bobedi.  Kanamo 
le ene fela jalo a tshola bana bale lesome (10) le Magodi, mme se ele ka dingwaga tse di farologanyeng. Ya re dingwaga di ntse di kgabaganya, Magodi a inaakanya le kereke ya Sezezuru mme a simolola go sala morago ngwao le tumelo ya kereke eo.
A re ka go bo kereke eo ene e rotloetsa nyalo ya lefufa, o ne a dirisa tshono eo go nyala mosadi wa boraro e bong Tsholofelo Ramaano ene a tlholega kwa Molepolole, mme le ene a sala Mmantorika le Kanamo ka go nna le bana ba le boferabongwe (9). Magodi a re, botshelo bo ne 
bole monate le basadi ba gagwe ka boraro, mo ntlong e le nngwe fela le bana ba bone botlhe bale masome a mabedi le borobabongwe (29) ka palo, mme go sena selabe sepe, go rena boitumelo le kutlwano. A re gone go tletse tirisanyo mmogo le therisano magareng ga basadi ba 
gagwe, mme fa go nale dikgang dingwe tse di palang go rarabololwa ba di fetisetse ko baruting go ba di thusa. O tsweletse a tlhalosa gore kereke ya bone e ruta basadi ba bone gore, ga ba a tshwanela go omana kgotsa go lwa fa go nale sekgopi sengwe. A re, ba rutwa gore fa go nale 
kgotlhang magareng ga bone, ba e bua le rre wa bone pele fa e ka fetisetswa ko baruting. Magodi o tswelela a tlhalosetsa Naledi gore, o ne a batla go nyala mosadi wa bone, e bile a setse a mmeile leitlho. A re mme yoo, o ne a mo ferekanyetsa maikutlo dithulaganyo di ntse di tsweletse, 
a bolela fa ane a lemoga fa a simolotse mowa wa bo tlhoka tsebe, le go sa motlotla. Magodi a re ga a na mathata le nyalo ya lefufa e bile o baakanyetsa go nyala mosadi yo mongwe yo o tlaabong ele wa bone.  “Fa dilo di ka tsamaya sentle, lenyalo le tlaa jewa ngwaga o o tlang (2018)
 mme ebile ke tla laletsa Pampiri ya lona,” Magodi a bua jalo ka matlhagatlhaga.  Magodi a re, fa a tshwantshanya nyalo ya Setswana le ya Bazezuru, ya Setswana o tshwanetse wa agela wa bobedi le yo o latela ntlo, mme ka Sezezuru, o nna le basadi ba gago mo ntlong ele nngwe.
Ntswa gone go ntse jalo maloba, Magodi a re, gompieno Bazezuru ga ba sa tlhole ba agela basadi golo gole gongwe fela jaaka pele. A re malatsi ano, basadi ba ba babedi kgotsa ba le bararo, mongwe le mongwe wa basadi bao o agelwa lelwapa la gagwe koo; ga ba tlhakanele lelwapa 
jaaka mo malatsing ale. Nako nngwe a re, ga a itse gore motho o penwa/pennwe eng, foo a raya gore, ga a itse gore motho yoo, o dirwa mabela ke eng. Gore ke eng setlhare se se biditswe mopennweeng, ga re itse, mme gone, leina ke leo. Go sale foo, bangwe ba bitsa setlhare se ba re 
Mothata. Maungo a mopennweeng, a kgolokwe. Ka mmala fa a budule, a mahibidu. Mo ganong, fa o a a ja, a botlha/botsarara mme a le monate. Fa e le one sentle mopennweeng o budule, fela jaaka motlopi, o ka o tlholela nageng, wa tlhola o o o nwa tsatsi lotlhe. Ga twe kwa Molepolole, 
setlhare se, se ka bonwa fa pele ga kgotla kgolo ya Bakwena. Mme koo, ga go bolelwe e le setlhare se a tle se ungwe, go jewe dikungo tsa sone. Polelo ya re, bogologolo,  motse o se na go huduga kwa Ntsweng, setlhare se, se ne se dirisiwa e le poso (post office) ya Bakwena. Ka nako eo, go ne 
go ise go nne le poso mo Molepolole mme le morago ga go agiwa poso, sa nna sa tswelela sa dirisiwa. Ga twe, ka yone nako eo, go ne ga tlhongwa monna mongwe go amogela poso (mail), a bo a e balela ba ba neng ba sa itse go bala. Go begwa gore, ka yone nako eo, fela jaaka gompieno, 
poso e ne e tswa kwa mafelong a a farologanyeng. Nngwe e ne e tla e le dikwalo tsa ba ba neng ba ile ntweng ya bobedi ya lefatshe, nngwe e le tsa ba ba neng ba ile majako kwa meepong ya Afrika Borwa, nngwe e le dikwalo tsa puso. Morago ga ntwa, ga agiwa poso ya ntlha mo Molepolole, 
e jaanong e bidiwang Mathubantwa. Go bona botlhokwa jwa setlhare se, sa sirelediwa ka molao wa tshireletso matlotlo a tlholego.  Ga dirwa jaana go boloka ditso le go godisa bojanala mo Mokwena. Polelo ya mopennweeng, re e tlelwa ke Dikgang (Daily News/Lwetse 14 2017). 
Fa e bua ka fa kgosi Keineetse Sebele a neng a tlhalosa ka setlhare se ka teng, Dikgang ya re; ‘ …..a re setlhare seo jaanong se ngokela bajanala mo …. Moleplole go tla go ithuta ka ditso tsa poso…..pele ga metlhale e mesha ya ditlhaeletsano e tsena mo tirisong.’  Kgang ya rona gompieno 
ke go supa gore, Setswana ga se na lefoko ‘metlhale.’ Jalo he, fa re re metlhale, re dira phoso. Fa re bua ka mohuta wa selo, jaaka ditlhaeletsanyo, ra re mothale/methale, e seng motlhale/metlhale. Mme fela, re tshwanetse ra tsibogela ntlha e e botlhokwa ya gore mo dingwageng tse masome 
a mabedi tse di fetileng, bana-le -seabe, go akaretsa makgotla a a ikemetseng ka nosi le makalana ka go farologana a puso,  ba ne ba dira gole go ntsi go lwantsha seemo se. Kgatiso ya mokwalo wa dipatlisiso tsa kgokgontsho ka bong mo Botswana, e eneng e itebagantse fela le bomme, 
e na ya senola mabaka a le mantsi a a bakang go kgokgontshiwa ga bomme le bana ba basetsana.  Mme fela, go na le sengwe se se tshwanetseng sa lemogwa mabapi le kgokgontsho ya bong mo Botswana. Motho o kare gongwe batho ba bomme ba sekae ba Botswana, ba setse ba simolotse 
go lemoga gore kgokgontsho ga e kake ya fenngwa fa ele gore ngwana wa mosimane  ga a sekegelwe tsebe mabapi le kgodiso ya gagwe. Ngwana wa mosimane, go tswa goolowe, o ntse a beilwe ka fa mosing mabapi le go tsibogela diemo tse a ka tswang a godiseditswe mo go tsone. 
Ngwana wa mosimane, bogolosegolo ka dingwaga tsa maloba, one a sa fiwe tshono e ngwana wa mosetsana a e fiwang jaaka go ela tlhoko kgolo ya mmele, tlhaloganyo le seemo se bana ba tshwanetseng go golela mo go t.sone. Ngwana wa mosetsana o nnile le tshono e ntsi go tswa bonyaneng, 
ka go nna le sebaka sa go buisana le mmaagwe ka diemo tsa kgolo. O ne a fiwa sebaka sa go gololesega mo maikulo fa ngwana wa mosimane ene, a ne a sa bone lorato lo lo kalokalo. Wa mosimane o ne atle a ipotse gore a tiro ya gagwe ke go nna bogale mme a pitlaganye maikutlo morago a swele mo 
pelong kana a swe senku. Ao ke mangwe a mabaka a a tshwaneng a agelwa mosako mme nako e nne eno ya go tsibogela kgolo ya ngwana wa mosimane gore kagabagare maduo a ntwa kgatlhanong le kgokgontsho a bonale. Ntswa thulaganyo eo ene ele ya botlhano e rulaganngwa, ka setlhogo sa 
Alternative Mining Forum, e ne ya ngoka kemedi ya metse e e amilweng ke kgotlesego ya ditswa mmung. Morago ga bokopano jo, Boeteledipele jwa BCC bone jwa lemoga fa maikaelelo a bone a ka setswe tema fa bobegadikgang bo sa akarediwe mo monnong wa lekgotla kana kereke wa go lopa puso 
go sekaseka melawana mengwe e e gwetlhang tlhokomelesego ya tikologo le pabalesego ya loapi mo metseng le meraka, masimo a a ka amiwang ke ditlamorago tsa meepo. Jaanong, re kopa jalo gore bobegadikgang jwa lefatshe leno bo tlhwaafalele go kwala ka dikgang tse di amanang le tikologo. 
Se seka dirwa jalo ka go tlhotlhomisa dikgetsi tsa mafelo a a amilweng ke mesi, metsi le di gase tse di tswang mo ditswammung tsa meepo mo Botswana. Makgotla a tshwana le a SADC, ya re ngwaga le ngwaga a dire dikgaisanyo tsa babegadikgang ba ba gaisitseng mo mehameng e e farologaneng ya 
bokwadi, bokapaditshwantsho, le go bega ka waelese. Sekai se, ke go supa gore BCC e na e maikaelelo a go dira seo le yone mo nakong e e eseng kgakala, se ele go rotloetsa go bega le go kwala dikgang tsa tikologo mo Botswana. BCC  ene ya dira maiteko a mangwe gape ka mafelo a beke kwa Mahalapye, 
a go laletsa babegadikgang go tswa kwa mohameng wa puso le o o ikemetseng ka nosi, maikaelelo ele go ba rutuntsha ka dikganag tse di amanang le kgotlelesego ya tikologo. Ba bile ba runtshiwa ka go ela tlhoko mafelo a a gotlhegileng ele ka bo seakaka, mafelo a a amilweng ke go sa gopiwa ga leswe le metsi a a leswe. 
Mesi e e ka amang tikologo mme e tswa gaufi le meepo e ne ya nna kwa setlhoeng mo thutusekadipuisanyo eo.  Babegadikgang ba ne ba itlama go tsosolosa mowa wa botlhaga wa go tlhotlhomisa le go tsibogela ka pene le diromamowa dikgang tsa kgotlelesego ya tikologo le gore a go salwa morago melwana e eleng teng, 
le gore a ga e a fetwa ke nako. Tshireletso a re Khansele ya Gaborone e tsaya tsia seabe sa bagwebi potlana mo go godiseng itsholelo ya toropo ya Gaborone, a re ke jaaka ba letleletsweng go rekisetsa mo mafelong a sechaba. Mothusatona Tshireletso a re le fa go ntse jalo, go tshwanetse ga netefadiwa fa Batswana e nna bone fela
 ba ba letlelelweng go rekisetsa mo mafelong a a bulegileng a sechaba. A re go tshwanetse ga elwa tlhoko gore ba rekisa dithoto tse di letlelesegang ka fa molaong mme eseng nnotagi, diritibatsi tse di seng ka fa molaong, melemo e e sa laolelwang go rekisiwa le go gweba ka madi a mafatshe a sele. O tsweletse a re, ka dinako 
dingwe go ka nna le dipatiko tsa go sala molao morago, tse di bakang gore go nne le ditlhotlhomiso. O bile a fa sekai ka thekiso ya nama e a reng go ka tlhoka gore go batlisisiwe gore e tswa kae le gore a ga se ya bogodu jwa leruo. Tshireletso o boletse gape fa botsogo jwa mojimoreki bo tla pele, mme ka jalo go tshwanetse 
ga netefadiwa fa mafelo a go rekisetswang mo go one a le phepha tota le tikologo ya one. A re malwetse a mangwe a kgona go bakwa le ke one magotlo tota. o boletse se bosheng kwa palamenteng fa a ne a araba potso ee neng e boditswe ke mopalamente wa Gaborone Bokone, Haskins Nkaigwa. Mabapi le mananeo a Nyeletso Lehuma, 
a batho bangwe baneng ba tshoga gore a tla amiwa ke seemo sa go tlhorontshiwa ke ba Khansele ya Gaborone, Tshireletso o boletse fa a aba batho go tswe tlhoko seemo sa fa a direlwang eng le gore a go siametse botsogo jwa mojimoreki. Mothusatona Tshireletso o ne a araba potso kwa Palamenteng e boditswe ke Mopalamente wa Gaborone 
Bokone, Hasking Nkaigwa, yo aneng a batlile go itse gore, thulaganyo eleng teng ke efe ya go tsibogela go tlhorontshiwa ga bagwebi ba ba potlana ba ba direlang mo mebileng ya Gaborone, mabapi le molao wa botsogo jwa sechaba. Nkaigwa o ne gae a batla go itse gore go dirwa gole kae go ananya molao o le wa tsamaiso ya 
lenaneo la nyeletso lehuma, le gore go femiwe go tlhorontsha bao ba ba sologetsweng mosola ke lenaneo leo e bile e setse ele bagwebi. ‘Dilo makwati di a kwatabolotswa.’ Kgang ya tswa gone fa, ra re, setlhogo se, ke seane se tota se reng, ‘Dilo makwati di kwatobololwa mo go ba bangwe.’ Mme se raya eng? Se raya gore, dilo di 
bapalwa mo go ba bangwe. Go bapala mo, go sa reye go bapala fela jaaka re ka ya go bapala moretlwa kwa nageng. Go bapala mo gape go raya go ithuta, go tsaya malebela mo go ba bangwe. Sekai ya nna gore, o ka bona motho a dira sengwe, mme wa ema foo, wa lebelela jaaka a dira. Ka go lebelela jalo, o ithute  sengwe, 
e re ka moso, o tsoge o itirela. Gone fa, ke gone Motswana a re, dilo makwati di kwatobololwa mo go ba bangwe. Ka tota potso e ne e le gore, makwati ke eng, ra tlhalosa gore makwati a tshwana fela le letlalo la phologolo. Re ne ra re, fela jaaka mmele wa phologolo o apesitswe ke letlalo, setlhare sone, go simolola ka modi, 
go tsena thito le dikala, se apesitswe ke makwati. Jalo he, re ka re, makwati ke one letlalo la setlhare. Potso e nngwe ya nna gore, go kwatobolola ke eng, mme ra re, go kwatobolola/kwatobolotsa, ke go manolola, go ntsha, kana go tsaya. O ka kwatobolola lekwati mo godimo ga logong kana setlhare, wa latlhela mo isong, 
wa tukisa molelo. Gape, o ka kwatobolotsa sengwe mo go Naledi; ke gore wa se itseela mme ya re Naledi a re o a gana, wa mo raya wa re, ‘Dilo makwati …..’ Morago ga kgang e ya makwati, mongwe o ne a botsa gore, sebetlela sone ke eng, le gore, se farologana jang le lekwati. Re a tle re re, pele ga dilo tsa Sekgoa di tlala lefatshe, 
Batswana ba ne ba itirela dilo tsa bone. Ba ne ba bopa ka letsopa, ba sega/roka matlalo, ba bile ba betla ka logong, ba dirisa petlwana. Fa motho a betla, o bopa logong ka fa a tlaa bong a batla lo nna ka teng. Fa a batla go dira motshe, logong loo lo tlaa nna motshe; fa a batla lo nna mogopo, le gone go nne fela jalo. Diphatsa tse di 
tswang fa go betliwa, ke tsone dibetlela. Re wele re re, pharologanyo fa gare ga lekwati le sebetlela ke gore, sebetlela se tswa fa go betliwa; lekwati lone o le manolola fela, go sa tlhokane le gore o bo o betla. Mme fela, go lebega lerole la motse o, le tla tswelela le o okame dingwaganyana ka peipi e e gogang metsi go tswa kwa 
Bokone jwa lefatshe leno, e tla wediwa go gokelwa ka ngwaga wa 2020. Se ya bo ele karabo ka Mothusa Tona wa lephata la Tsamaiso Merero ya Lefatshe, Metsi le Ditirelo tsa Kgopho Leswe, Itumeleng Moipisi kwa Palamenteng bosheng. Moipisi o boleletse Palamente gore, kgokelo ya dipeipi tsa metsi go tswa bokone jwa lefatshe 
leno, etla akaretsa kgaolwana ya Mmamashia, kwa metsi atlaabong a tlhatswiwa teng, pele ga a fitisediwa kwa metseng ya Kanye, Moshupa, Thamaga le Molepolole, le emengwe fela jalo. Moipisi o tsweletse a tlhalosa gore, thulaganyo ya kgokelo ya peipi ya North South Water Carrier (NSWC) e tla sologela molemo banni ba 
dikgaolo tse a di nankotsweng, Molepolole a le moteng. A re gonna teng ga metsi, go tla thusa gape go atolosa mananeo a tshwana le a Nyeletso Lehuma le go tlamela dikgwebo tsa diotele, le mefuta e mengwe ya dikgwebo. A re ditogamaano fa di dirwa, e ne e le gore ka ngwaga wa 2011 go bo setse go dirilwe motse wa Molepolole, 
mme ka letlhoko la madi, se ga se kitla se wediwa ka nako e eneng e solofetswe. “Lephata la me le ikaelela gore ka ngwaga wa 2018 le 2019 le bo le setse le thapile kompone e e tla gokelang motse wa Molepolole, tiro e e tla simologang ka kgwedi ya Diphalane ka 2018 go fitlhela tiro e wela ka 2020. Le fa go ntse jalo, re solofetsa go 
tokafatsa seemo gore Molepolole a kgone go bona metsi sentle ngwaga o o tlang, go simolola ka kgwedi Moranang, fa motse wa Thamaga one, o tla amogela metsi go tswa kwa NSWC, ka jalo Molepolole o tla imisa go nosa Thamaga”, go bua jalo Moipisi. O tsweletse a re mabapi le go gokelwa ga sediba sa Malwele, go tla simolola ngwaga 
o o tlang kgwedi ya Tlhakole go fitlha sefela ka kgwedi ya Diphalane 2018,a re peipi e e gogang metsi yone, etla simolola koo ngwaga wa 2019 o simologa mme tiro yotlhe e fele ka ngwaga wa 2020.O bile a bua ka didikadike dile makgolo tsa Dipula (P100m) di seegetswe fa thoko mo letloleng go tswa bankeng ya mafatshe fatshe World Bank).
Ngogola kgaolo ya Mokwena bogolosegolo ya Mmopane, ene ya amiwa thata ke lenyora, seemo se Batswana abeng ba kgona go fetsa kgwedi go sena thothi. Dikgwebo le tsone tsa simola go runya jaaka borre le bomme ba matshelonyana ba ne segetswe fa lefureng.
Go ntse go tlwaelesegile mo dingwageng di se kae, di ka nna tlhano, tse di fetileng gore, baanamisa mafoko ba maphata a puso ba diega go araba dipotso ka mekwalo e e romelwang kwa maphateng a bone. Go ne ga umakega mo tsamaong ya nako gore, makwalodikgang a a ikemetseng ka nosi, a felela a kwala dikgang tse babadi bangwe baneng 
bare, ga di na boammaruri, kana ga di na mabaka a a tlhotlhomisitsweng sentle. Bakgadi ka bontsi, bogolosegolo ba ba direlang puso, bane ba kgwela botlhoko bobegadikgang jo bo ikemetseng ka nosi ka seemo se. Bosheng, bobegadikgang jo bo ikemetseng ka nosi bone jwa ithuna dinta mme jwa leka go netefatsa fa ba romela dipotso ka botlalo ka 
ditlhotlhomiso tsa bone, eleng go direla gore ba arabiwe ka nako e e dumalanweng, gongwe mo dioreng tse masome a mabedi le bone. Gone ga pala, mme seemo se sa baya bobegadikga jo bo ikemetseng ka nosi ka fa mosing. Mabaka mangwe a ne a supa fa tiego go tswa kwa pusong mabapi le dikarabo, e kgona go tsaya sebaka sa dibeke dile nne. 
Se sene se bakela bobegadikgang jo bo ikemetseng ka nosi kgwetlho ya go fefogela dikgang tse di siiwang ke nako. Fa gongwe, dipolelo dingwe di ne di feletsa di kwalwa di sena maikutlo kana kakgelo ya bao ba ba amegang jaaka Goromente. Jaanong, re lopa bagolwane ba maphata a puso ka go farologana go fefogela go araba dipotso tse di tswang 
kwa bobegadikgannyeng jo bo ikemetseng ka nosi. Go makgetho a le mantsi bobegadikgang bo romela dipotso kwa maphateng a puso e le dikgang tse di tlhokang seabe sa one, mme bagolwane ba itiri moruti o tsididi ka go tsibogela dikarabo tseo.  Mme e ntse e le yone gape puso, e ngongorega ka fa bobegadikgang bo bo ikemetseng ka nosi bo 
gatisang dikgang ka teng ba sa rurufatsa boammaruri le modi wa dikgang tse di amang puso. Le fa gongwe go atle go nne le dikgatiso tse di sa rurufadiwang mo go tseneletseng, se be sa phiri ke gore le yone puso e tshwanetse ya itshekatsheka mabapi le go fefogela dikarabo tse di tswang kwa bobegadikgannyeng jo bo ikemetseng nosi.  Fa gongwe 
dikarabo ga di arabiwe gotlhelele, mme megadikgang a tlodisiwe koi ka seemo se. Seemo se, a se tsibogelwe ka ponyo ya leitlho, e seng jalo, dikgang dingwe di a go tswelela di kwalwa go se na seabe se se rurufaditsweng sa puso. Go tlaabo go nne le ketsaetsego go tsweledisa pego kgotsa go ntsha pego eo ka nako ee tshwanetseng. 
Se ko phelelong e nna dikakanyetso fale le fale gore bobegadikgang bo bo ikemetseng ka nosi ga bo tlhodumele ditlhotlhomiso tsa bone mo go tseneletseng. Mangwe maphata ke ao, re a a bona gore a dira ka bonokopila go dirisanya sentle le bobegdikagng jo bo ikemetseng ka nosi, mme fa ele magwe one, go boka sefefo sa kilo le poifo mo 
bobegadikgannye jo bo ikemetseng ka nosi. A re chengcheng betsho. Goya a re, go na le dikago tse pedi tsa mofuta wa Asbestos kwa sekoleng se se golwane sa Motsumi, tse di dirisiwang ke basimane le basetsana e le tsa botlhapelo. A re dikago tse di agilwe ka ngwaga wa 1998, ka maikaelelo a go tsibogela mosuke wa bana mo dikagong tsa sekole seo.
Mopalamente o boleletse palamenteng beke e e fetileng gore, dikago tsa matlwana a borutelo tse di dirilweng ka Asbestos di ka baka bolwetse jwa makgwafo, ka go hema lerole la yone. O tlhalositse gape gore, lephata la gagwe le tlhabolotse matlwana a boitiketso a mafuti ka 2012, go nna a a dirisang metsi, ebile ele a mofuta wa ditena. A re sebe sa 
phiri ke gore, baithuti jaanong ba tsweletse go ra dirisa a Asbestos. Mothusatona Goya, yo gape eleng Mopalamente wa Palapye, o tlhomamiseditse Palamente gore lephata la gagwe le tla thuba dikago tseo ngwaga o o tlang wa 2018 o simologa. O tsweletse a re, dikago tse dintsha tsa botlhapelo di na le matlwana a boitiketso a le mane, mme mo go
one, ale mararo ele a a dirisang metsi, fa e le nngwe e le ya lefuti. A re le fa gontse jalo, baithuti ba dirisa ntlwana ya lefuti go nale tsa metsi ka a tswa ka selekanyo se se kwa tlase.  “Sekolo se sena le seemo sa metsi a a tswang ka selekanyo se se kwa tlase, mme re tla batlisisa gore go bakwa ke eng. Fa ele gore go tla tlhokafala pompo e e fetlhang metsi 
go tswa ka seemo se se botoka, re tla e reka mo ngwageng o o tlang ka kgwedi ya Firikgong” a rialo Goya. Mopalamente wa Boteti Botlhaba, Sethomo Lelatisitswe o ne a boditswe ona gore, dikago tsa mofuta wa Asbestos di agilwe leng le gore a ga a bone di ka tsenya botsogo jwa baithuti mo diphatseng. Mopalamente wa  Ghanzi Bokone, Noah 
Salakae o ne lene a botsa Tona ka seemo se sa matlwana a sekole sa Motsumi, le gore a o tla rwala maikarabelo fa go ka tlhagoga seemo sa bolwetsi jwa makgwafo kwa sekoleng seo. Karabo e, ene e rolwa ke Tona ya Lephata la Kgwebo, Papadi le Madirelo Vincent Seretse bosheng kwa Ntlong ya Dikgosi. Seretse o ne a bolelela Marara gore, go 
tswalwa ga ofisi ya CEDA kwa Tsabong go ne ga bakwa ke go re lekalana lene le leka go fokotsa ditirelo tse dingwe tsa lone ka maikaelelo a go tokafatsa maduo le ditlamelo tsa lone. Ofisi ya CEDA kwa Tsabong e ne ya tswalwa ka ngwaga wa 2010, mme boemong jwa yone, monongwaga, ga bulwa e nngwe kwa Hukuntsi kwa kgaolong ya 
Kgalagadi Bokone. Ofisi eo, e thusa ka ditlamelo mafelo a Macheng a Lehututu, Tshane, Lokgwabe, Kang le mafelo a mangwe a a mabapi. Le fa go ntse jalo, baagi ba Tsabong ba patelesega go ya Hukuntsi le Kanye go ya go kopa dithusa tse di maleba.Mabapi le motse wa Tsabong le metse e e mabapi kwa kgaolong ya borwa, office ya CEDA kwa 
Hukuntsi e dirile lenaneo le ka lone e tla atumeletsang ditlamelo kwa Tsabong, mme go dirwa jalo ka go etela teng gangwe le gape. Seretse o ne a tswelela ka go tlhalosa gore, ofisi ya CEDA kwa Hukuntsi e tsweletse ka go rulaganya go reka dikoloi dile tharo ka ngwaga wa madi wa 2017 le 2018, se ele go tsibogela dikgwetlho tse di leng teng go 
thusa metse e e kgakala ditlamelo tsa CEDA. E re gontse jalo, Seretse a re lekalana le CEDA le tlaabo le age ofisi e nngwe kwa Kasane ngwaga o otlang, se ele go leka go tokafatsa ditirelo tsa lone le go atumeletsa ditlamelo tsa lekalana leo kwa batho baleng kgakala le tsone. Seretse o ne a araba potso e boditswe ke Kgosi David Toto II wa kgaolo ya 
Kgalagadi Borwa. Kgosi Toto o ne a boditse Tona Seretse gore, a o tla sekaseka tshwetso e eneng ya tsewa ya go tswala ofisi ya Tsabong. Toto o ne a tlaleletsa potso ya gagwe ka gore seemo sa gompieno, sa go tswalwa ofisi ya Tsabong, se pateletsa baagi ba kgaolo ya gagwe go ya bokgakala jwa kwa Kanye, go dira jalo gole turu. Kgaolo ya Kgalagadi 
Borwa e itlotlomatsa ka thuo e e tsweletseng pele ya dihutshane, bogolosegolo kwa metseng ya BORAVAST (Bokspits, Rappelspan, Vaalhoek le Struizendam). Bosheng kwa kgaolo e, go ne ga tshwara dithuto sekadipuisanyo ka thuo ya dikgomo le dihutshane, maikaelelo ele gore, barui ba ntshane seinong ka kgodiso e e phaphegileng ya lerumo 
ka kakaretso. Barui bao, jo bontsi jaanong e setseng ele banana, bane ba tlhatlhelana ka methale e mesha ya go rua mo diemong tsa komelelo jaaka kgaolo ya Kgalagadi e tshabelelwa ke leuba. Mabapi le botsogo jwa dihutshane, go bolwetse jo bo tshabelelang dipodi wa Metsi a pelo, jo ga ntsi e nnang jone jo bo rontshang barui ba dikgaolo tse di 
kwa ntle ga Kgalagadi go reka dipodi tse di tlhotlwa tsa kgaolo eo. Mme le fa gontse jalo, barui ba Kgalagadi ba tsweletse ka go rua matsopa a mantle a dikgomo le dipudi ga mmogo le dinku mme ba dira jalo ka mananeo a goromente a tshwana le a ISPAAD e e faphegileng. Naledi o ka dira mme ya re a ntse a tsweletse, a bona gore, o dirile go 
lekanye, jaanong a neye yo mongwe le ene a leke. Yoo le ene a tsene, a leke. E re a ntse a tsweletse, a lape, mme le ene a neele yo mongwe a thuse. Go utlwala fa se, se ne sa dirafala kwa Tonota, Phukwi e le lesome le borobabobedi, ngwaga ono. Ga twe ka tsatsi leo, Kgosi Ramosinyi Radipite o ne a fologa setilo sa bogosi, mme a se naya morwawe, 
e bong Bokamoso Radipitse. Go begwa fa Kgosi Radipitse a busitse ka lobaka, a ne a tlhatlhama Kgosi Bobe Tshipane, jaanong a bona e le nako ya gore a ikhutse. Fela jaaka go a tle go nne go direge fa mogolo a tlogela tiro, go utlwala fa go ne go le bagolo bangwe go tla go mo tsamaisa sentle, le go amogela yo mosha. Ga twe, gare ga bagolo bao, 
go ne go le Kgosi Sediegeng Kgamane yo o boletseng fa a ne a tlhoma Kgosi Radipitse kgosi ka1988. Pego ya re, Kgosi Kgamane o ne a bolela fa Kgosi Radipitse a diretse morafe wa gagwe ka natla, nako e yotlhe ba goga mmogo sentle; a bopa morafe a o dira ngata e le nngwe. Go ya ka pego, Mothusa tona ya Lephata la Dikgaolo le Tlhabololo 
Magae, le ene a bo a le koo. Ga twe le ene a akgola Kgosi Radipitse, a mmolela fa a lereditse morafe wa gagwe ditlhabololo. Nngwe ya ditlhabololo tse go bolelwa e le leobo la kgotla le le agilweng ka boipelego bo rotloediwa ke ene kgosi. Mme thata ga twe mothusa tona a lebogela gore Bakhurutshe ba dumalanye ka mowa o le mongwe go neela 
morwa kgosi setilo; a re se, se tshwanetse go tsewa malebela ke merafe e mengwe go tila dikgogakgogano tsa bogosi. Kgang e ya Tonota re e begelwa ke Dikgang (Daily News/ Mosupologo Phatwe 21 2017). Fa e bega ka fa Mothusa tona a neng a bua le Bakhurutshe ka teng, Dikgang ya re; ‘O boletse fa dikgogakgogano tsa go tlhopha magosi 
di na le seabe se segolo mo go busetseng kwa morago ditlhabololo le ditiro tsa puso.’ Ga twe a bua jalo mothusa tona. Jaanong lefoko ke leo, ga twe ‘magosi’ go tewa dikgosi. Gompieno Mmualebe ga a na lepe. O botsa fela gore, bongwe (singular) jwa lefoko ‘magosi’ ke eng? A ke ‘kgosi?’ A fa re re, ‘kgosi, magosi,’ re bua sentle? A kana lefoko le, 
ga le na bongwe? Lefa go ntse jalo, batsadi bangwe ba bana ba bone ba setseng ba noitswe lerothodi le, ba supile matshwenyego ka ditlamorago tsa lone. Bare bana ba supile ditlamorago tsa letshololo, le letlhatso le amangwe. Mathswenyego a, a bonetse mo maranyaneng a FaceBook fa e sale lenaneo le simologa. Jaanong seemo se, se setse se baka 
ketseetsego mo batsading ba bana go ralala lefatshe leno, bogolosegolo bao bana ba bone ba iseng ba noswe lerothodi Mongwe o ka botsa gore a mme gone dithuto kgotsa dikgakololo tsa go tsibosa sechaba kwa dikokelwaneng, tota le mo maranyaneng a di teng. Re kopa gore Lephata la Botsogo le Boitekanelo e tsibogele matshwenyego otlhe se ele 
go rokotsa maikutlo a batsadi le go netefatsa tshireletso mo lerothoding la Vitamin A. Mogolwane wa Sepodisi se eseng sa seaparo Nunu Lesetedi o ne a tlhalosa fa bale malala a laotswe ka seemo sa go fetisa ditagi ese ka fa molaong kwa melelwaneng ya lefatshe leno le a a mabapi. O boletse gape fa ba tla tswelela ba phuruphutsha malwapa le go dira 
dikganedi gongwe le gongwe ka maikaelelo a go alafa bolwetse jo. Naledi le yone fela jalo, ene ya bolotsa letsholo la go batlisisa gore mapodise go ralala lefatshe leno, a dira gole kana kang go lwantsha seemo se. Mo metseng ka go farologana ga yone, bogolosegolo kwa mafelong a go nang le melwana teng, mapodise a thinkgetse ka ba tsweletse ka 
go tshwara badira molato ba ditagi tse di sa letlelelweng go tsena mo lefatsheng leno. Mookamela mapodisi a Shakawe, Goitsemodimo Molapisi a re, dikgang tsa gogweba ka diritibatsi di ba tshwentse fela thata. A re ba leka ka tsotlhe go tshwara badira molato mme bothata ke letlhoko la di dirisiwa jaaka dintsa tse di dupeleleng ditagi.Molapisi o 
tsweletse a re mo ngwageng ono, ba kwadisitse dikgetsi di le nne (4) go simolola fela ka kgwedi ya Ferikgong go fitlha ka Lwetse. Mo dikgetsing tse, ba ne ba tshwara mosadi wa dingwaga tse di magare ga masome a mararo le botlhano le masome a mane le botlhano. A re mosadi yoo, o setse a tswa go itshupa fa pele ga lekgotla la ga Mmakaseterata. 
O boletse fa a lebisitswe molato wa go rekisa motokwane, ebile a setse a atlhotswe madi a dikete tse pedi tsa Dipula (P1,000). E ntse e le kwa Shakawe, Molapisi a re ba tshwere le makawana a dingwaga tse di lesome le bosupa, ba eleng baithuti ba sekole s s golwane sa koo, ba sena go fitlhelwa ka motokwane o basimane bao, ba boletseng fa ba o tsere 
mo batsading ba bone go o rekisetsa baithuti ka bone. Molapisi a re go gantsi go amega basadi mo borukutlhing jo, ka ba tshwarwa thata ba o rekisa kwa malwapeng a bone. Kwa Charleshill, Ramapodisi Lebani Burns a re diritibatsi di goroga kwa motseng wa bone ka tsela ya Gaborone-Ghanzi, tota le Mamuno. Burns a re motsamao wa dikoloi tsa 
mogobagoba, o rotloetsa seemo se, ka ele mapodisi ba sa kgone go tlhatlhoba dikoloi tsa botona jo bo kalo. A re, molao ga o ba letlelela go bula dikoloi tsa bone, mme go nne thata go ka itse se ba se rweleng. Burns a re lephata le le kgonang go dira tiro eo ya go phuruphutsha mo go tseneletseng, ke la BURS, mme a re seo ga se diragale jalo ka gore 
ga gona moitsaanape wa tiro eo. Burns a re, batho ba tla ka diritibatsi tseo, mme ba di beye sekgalanyana go nna ba tlola molelwane ka one (motokwane), o se montsi go fitlhela o fela. Burns o boletse gore ba setse ba kile ba tshwara bomme bangwe ba Bazezuru ba le babedi mme ba nna mmogo, ba le dingwaga tse di fagare ga masome a mararo le 
masome a mane, bone ba tlholega kwa Tonota. A re ga se lantlha ngwaga ono, ba tshwara bomme bao ba ba rekisang diritibatsi tsa cannabis. A re ba kile ba ba tshwara gape ka ngwaga wa 2016. O tlhalositse gape gore go lebega bomme bao, ba o reka golo gongwe mme ba gana go ba bolelela gore ba o tsaya kae. A re ba o rekisetsa metsana e gaufi le 
bone jaaka kwa Ncojane le Kalfontein. Fa kwa Molelwane wa Martins Drift, Mookamela Mapodise Thomas Samasasa o boletse fa ba kile ba tshwara diritibatsi tseo mo di koloing tsa batho. A re mo di kgetsing tse tharo tse ba ditlhotlhomisitseng, badira molato e ne e le Batswana mme ba akaretsa batswa ba mafatshe a Zimbabwe, Aferika Borwa le 
Swaziland. Samasasa a re mo kgaolong ya gagwe go amega banana ba ba dingwaga di fagare ga masome a mabedi le botlhano le masome a mararo le botlhano (25-35) ba bontsi eleng borre. O boletse gore le fa ba sena dintsa kgotsa mochini o o dupang, ba leka fela thata go lwantsha seemo se. Kwa Ramatlabama, Zibani Mbisana a kaile fa borukhutlhi 
ba diritibatsi bole kwa godimo thata mo kgaolong ya gagwe. Mogolwane Mbisana a re ba setse ba kwadisitse dikgetse di le masome a mararo le bongwe (31) tsa go gweba ka diritibatsi. Mo go tsone, a re diritibatsi di akaretsa di pilisi tsa di Cytotic, Motokwane, Methacathonone. A re motokwane o kwa godimo thata ka dipalo tsa melato, ka di tsamaya 
mo go masome a mabedi le bone (24), fa Methacathonone di le tharo, Cytotic e le boraro fa cocaine yone e le nngwe. O tsweletse ka go tlhalosa gore gantsi ba tshwara borre thata mme e bile e le Batswana. A re basadi bone ba tshwarwa ka tsone dipilisi tsa di cytotic. A re gantsi batho ba botlhe ba ba tshwarelwa ko molelwaneng wa Ramatlabama.
Go ntse go tlwaelesegile mo dingwageng di se kae, di ka nna tlhano, tse di fetileng gore, baanamisa mafoko ba maphata a puso ba diega go araba dipotso ka mekwalo e e romelwang kwa maphateng a bone. Go ne ga umakega mo tsamaong ya nako gore, makwalodikgang a a ikemetseng ka nosi, a felela a kwala dikgang tse babadi bangwe baneng bare,
ga di na boammaruri, kana ga di na mabaka a a tlhotlhomisitsweng sentle. Bakgadi ka bontsi, bogolosegolo ba ba direlang puso, bane ba kgwela botlhoko bobegadikgang jo bo ikemetseng ka nosi ka seemo se. Bosheng, bobegadikgang jo bo ikemetseng ka nosi bone jwa ithuna dinta mme jwa leka go netefatsa fa ba romela dipotso ka botlalo ka 
ditlhotlhomiso tsa bone, eleng go direla gore ba arabiwe ka nako e e dumalanweng, gongwe mo dioreng tse masome a mabedi le bone. Gone ga pala, mme seemo se sa baya bobegadikga jo bo ikemetseng ka nosi ka fa mosing. Mabaka mangwe a ne a supa fa tiego go tswa kwa pusong mabapi le dikarabo, e kgona go tsaya sebaka sa dibeke dile nne. Se 
sene se bakela bobegadikgang jo bo ikemetseng ka nosi kgwetlho ya go fefogela dikgang tse di siiwang ke nako. Fa gongwe, dipolelo dingwe di ne di feletsa di kwalwa di sena maikutlo kana kakgelo ya bao ba ba amegang jaaka Goromente. Jaanong, re lopa bagolwane ba maphata a puso ka go farologana go fefogela go araba dipotso tse di tswang kwa 
bobegadikgannyeng jo bo ikemetseng ka nosi. Go makgetho a le mantsi bobegadikgang bo romela dipotso kwa maphateng a puso e le dikgang tse di tlhokang seabe sa one, mme bagolwane ba itiri moruti o tsididi ka go tsibogela dikarabo tseo. Mme e ntse e le yone gape puso, e ngongorega ka fa bobegadikgang bo bo ikemetseng ka nosi bo gatisang 
dikgang ka teng ba sa rurufatsa boammaruri le modi wa dikgang tse di amang puso. Le fa gongwe go atle go nne le dikgatiso tse di sa rurufadiwang mo go tseneletseng, se be sa phiri ke gore le yone puso e tshwanetse ya itshekatsheka mabapi le go fefogela dikarabo tse di tswang kwa bobegadikgannyeng jo bo ikemetseng nosi.  Fa gongwe dikarabo 
ga di arabiwe gotlhelele, mme megadikgang a tlodisiwe koi ka seemo se. Seemo se, a se tsibogelwe ka ponyo ya leitlho, e seng jalo, dikgang dingwe di a go tswelela di kwalwa go se na seabe se se rurufaditsweng sa puso. Go tlaabo go nne le ketsaetsego go tsweledisa pego kgotsa go ntsha pego eo ka nako ee tshwanetseng. Se ko phelelong e nna 
dikakanyetso fale le fale gore bobegadikgang bo bo ikemetseng ka nosi ga bo tlhodumele ditlhotlhomiso tsa bone mo go tseneletseng. Mangwe maphata ke ao, re a a bona gore a dira ka bonokopila go dirisanya sentle le bobegdikagng jo bo ikemetseng ka nosi, mme fa ele magwe one, go boka sefefo sa kilo le poifo mo bobegadikgannye jo bo 
ikemetseng ka nosi. A re chengcheng betsho. Gare ga tsone go leina (noun), leemedi (pronoun), le lediri (verb). Fa ba fetela pele, ba re dingwe tsa dikarolo puo  tse, ke ditlhaodi (qualificatives). Ditlhaodi di tlhalosa dilo ka go di tlhaola mo go tse dingwe. Dingwe tsa ditlhaodi tse ke lesupi (demonstrative) le lebadi (enumerative). Mmualebe o 
lemogile gore, fa go kwalwa Setswana, batho bangwe ga ba kgone go farologanya lesupi le lebadi. E le eng go nna jaana? E le ka gore, gantsi ditlhaodi tse, di dirisa mafoko a a tshwanang, mme a farologanngwe fela ke gore, a kwalwa jang. A re tseye sekai re re, Dikgethe o ile go nosa. Fa a le koo, go nwa kgomo thokwana e bidiwa Khupamarama, 
tse dingwe tsone di bifela metsi ao. E ka re a bua ka Khupamarama, Dikgethe a re, ‘Go nole kgomo ele fela.’ Mo seeleng se, lefoko ‘ele,’ ke lesupi. Dikgethe o tlaa bo a bua ka kgomo a e supa e le golo gongwe fale; e le kgakajana. Fa e le gaufi le nna yo a buang nae, o tlaa re, ‘ Go nole kgomo eo,’ mme fa e mo atametse kgotsa rotlhe e re atametse, a re, 
‘Go nole kgomo e.’  O tlaa lemoga gore, mafoko ‘e,’  ‘eo,’ ‘ele,’ otlhe a supa gore selo se go buiwang ka sone, se kae, kana se fa kae; jalo he, a bidiwe lesupi. Jaanong, a re re, Dikgethe o bua ka palo ya dikgomo tse di noleng. Ka go nole Khupamarama fela, Dikgethe o tlaa re, ‘Go nole kgomo e le nngwefela.’ Fa godimo fale, re rile, lesupi le lebadi, 
e le ditlhaodi, di dirisa mafoko a a tshwanang mme di farologanngwe fela ke gore, mafoko ao, a kwalwa jang. Mafoko a lesupi, a a tshwaragana, fa a lebadi one a kgaogana. Jaaka re setse re buile, fa re re , ‘Kgomo e le nngwe…..,’re bua ka palo, lefoko ‘nngwe’ e le lone lebadi. Fa re re, ‘Kgomo ele e tlhagile,’ foo gone re a supa. Go ntse jalo ka nako
 tsotlhe. Mafoko a e leng lesupi a a tshwaragana; a e leng legokedi la lebadi a a kgaogana. Fa re re, ‘Magapu ale a budule,’ re bua ka magapu a a buduleng, re a supa golo gongwe. Gape re ka re, ‘Magapu a le mabedi a thubegile; dilepe di le tharo di robegile.’ Foo, re tlaa bo re bua ka palo. A e re re kwala, re ele tlhoko, re farologanye lesupi le lebadi.
Bogologolo, nyalo e ene e ntse ele teng mme morero wa yone ole pharologano le wa nyalo e e tlwaelesegile ka, ya lesire le bolomo. Naledi e buisana le Kgosi Kebinatshwene Mosielele wa Bahurutshe Boo Manyane, go tlhaloganya ka nyalo e. O simolola ka go tlhalosa gore, nyalo ya lefufa ke fa monna ale mongwe a nyala basadi ba feta bobedi. 
A re nyalo ya basadi ba, e a bo e dirwa jalo ka tumalano ya mosadi wa ntlha ga mmogo le batsadi ba ba amegang mo nyalong e e latelang. Kgosi Kebinatshwene a re nyalo e, e tswa goolowe e le bontlha bongwe jwa ditso tsa merafe mengwe ya Botswana. A re go gorogeng ga bommesenare go tswa moseja, go ne ga lere diphetogo mo ditumelong 
le dingwaong dingwe tsa Batswana, tlhabologo le yone ya nna le seabe mo go fokotsegeng ga nyalo ya lefufa. “E seng fela go batla go nyelela ga nyalo e ya lefufa, le tsone dikole tsa thuto setso jaaka Bogwera le Bojale, di ne tsa emisiwa ka dinako tseo,” Kgosi a tlhalosa jalo. Kgosi a re nyalo ya lefufa ka nako eo, e ne e fema seemo se gompieno se 
golelang pele  sa masiela. A re ka dinako tseo, o ne o ka seke o utlwalele gotwe ngwana ga ana rraagwe. A re le bone basadi ba nako eo, ba baneng ba nyetswe ke monna a le mongwe, bane ba laiwa mo go tseneletseng mme ba ikilele mo go tse dintsi. “O ne o ka seke o fitlhele gotwe gona le malwetsi a a farologaneng magareng ga bao ba ba mo 
nyalong ya lefufa. “Le one malwetsi a dikobo a ne a seo, ka basadi ba ne ba iphapha ba emetse fela go robala le monna ale mongwe wa bone, ka bongwe ka bongwe. O ne a ba kgotsofatsa botlhe mme le ene fela jalo a kgotsofale,” go tlhalosa jalo Kgosi Kebinatshwene. Kgosi a re ka nako ya fa rre a tlhokafetse, botlhokwa jwa nyalo ya lefufa bone bo 
bonala, ka bana ba ne ba kgaoganngwa boswa jwa ga rraabo ka go lekalekana, mme ele ba basadi ba ba farologaneng. “Gompieno re bona jalo bana ba rre a ba tsholetseng kwa ntle ga nyalo, ere fa a tlhokafala, bana bao ba itswele fela, gotwe rre ga a begela mosadi kana botsadi,” a rialo Kgosi. O bile a fa sekai ka morafe wa Bazezuru a re, ba santse ba 
tshegeditse ngwao ya bone ya nyalo ya lefufa, a re gape ga o kake wa fitlhela bontsi jwa bana ba bone ba amega mo ditirong tsa borukhutlhi. A re ke sesupo sa gore nyalo ya lefufa ene e dibela bana ba ba godileng golo gole gongwe go eletsa kana go fufegela barwaarabone. Fa a tshwantshanya nyalo ya lefufa le ya 'sekgoa' a re, ya lefufa, o ne ka 
tswelela wa nyala mosadi o mongwe go tla go thusa mosadi wa ntlha ka ditiro tsa mo lapeng, kgotsa fa a lwala. A re ya sekgoa ga e letlelele seo, ka monna a tshwanela ke go tlhala pele, fa a eletsa go nyala mosadi o mongwe. Kgosi Kebinatshwene a re, ke ka moo malatsi a no bontsi jwa banna banang le dinyatsi tse di ntsi, a re seo se bakwa ke gore 
gongwe ga ba bone tlhokomelo e e rileng mo mosading a le mongwe. A re kgotsa monna o abe a batla go tsholelwa bana mme mosadi wa gagwe a sa kgone go mo tsholela ngwana. Fa a tswa la gagwe, Kgosi Mabodisa Montshiwa kwa Mochudi ene a re, ka Sekgatla ga gotwe nyalo ya lefufa, bone ba re mosadi wa bobedi le wa boraro. Montshiwa a re 
nyalo e, e ne e diragala goolowe, mme e le lenyalo le le dirwang ka mabaka mangwe. A re, monna o ne kgona go nyala mosadi wa bobedi fa mosadi wa ntlha a sa kgone go tshola bana, kgotsa boo babedi ba tshola bana ba bong bole bongwefela. A re ka jalo, go tswakatswakanya bana gone gole botlhokwa. O tlhalositse gore nyalo e, monna ke ene a 
neng a kgona go nyala basadi ba le babedi kana bale bararo e seng seemo se mosadi a nyalwang ke banna bale babedi jaaka go diragetse bosheng magareng ga ga Hendrick Letshwiti le Tlamelo Moagi le Mogae Sono. O tlhalositse gape gore, batho ka nako eo ba ne ba sena mathata le nyalo ya lefufa ebile go nale tshwaragano le boitumelo magareng 
ga morafe. Ya re a tswa la gagwe, Morutimogolo (Bishop) wa Kereke ya Anglican mo Botswana Metlhayotlhe Beleme, o boleletse Naledi mo potsolotsong gore, nyalo ke mpho ya Modimo mme e bile ele kgalaletso ya kgolagano ya monna le mosadi. “Mo polelong ko tshimologo ya tsotlhe (Genesis 2: 18), Modimo o ne a lemoga fa Adam a tlhoka 
mopati go montsha mo bodutung jo aneng ale mo go jone, mme a mo direla mopati eleng Eva, eseng bapati,” Beleme a tlhalosa jalo. Moruti Beleme a re mo nyalong ya bobedi joo, monna a tlogela batsadi ba gagwe go nna aga motse le mosadi wa gagwe mme ba nne seopo sengwe. "Lefoko la Modimo la re, monna o tla tlogelwa rraagwe le 
mmaagwe mme a agisanye le mosadi wa gagwe, eseng basadi ba gagwe, mme ba nne bongwe," Moruti Beleme a tlhalosa jalo. A re mo baebeleng Modimo o bua ka tlhalano ya monna le mosadi eseng basadi. A re mo baebeleng lokwalo la ga Mareko, Kgaolo ya bo lesome, temana ya bobedi go fitlha ka ya borobabongwe (Mark 10:2-9 le 
Mataeo (Matthew 19:1-12) Jeso Keresete o tlhalosa gore nyalo ya lefufa e kgatlhanong le ditaelo tsa Modimo ebile ga e letlelesege. Beleme o tsweletse a re o itse gore go nale dingwe tse di diragalang, ka ntlha ya tumelo ya ngwao ya Batswana ntswa le fa di sa letlelesege mo matlhong a Modimo.  "Nna ka re nyalo ya lefufa e kgatlhanong le molao wa 
Modimo mme e bile ga e letlesege gotlhelele,"Bishop Beleme a gatelela jalo Mme le fa go ntse jalo, baeladilotlhoko ba ka dumalana le rona gore, ke boammaaruri mapodisi a lefatshe leno, a tswa kgakala a dira maiteko a matona a go tshwara le go isa fa pele ga Makgotla a Ditsheko, babelaelwa kana badiramolato ba borukhutlhi jo. Mo dingwageng 
di se kae tse di fetileng, go supagetse fa bontsi jwa molato ya go gweba ka ditagi ene ele ya setlhatshana sa motokwane. Ke fale le fale fa reneng re utlwalela dikgetsi tsa Cocaine to le Mandrax. Jaanong, re senka go akgola sepodisi sa Botswana le makalana a mangwe a itshireletso mo maitekong a one a go phuruphutsha bagwebi ba diritibatsi, mo 
mebileng le malwapa. Sengwe se re ka se lopang mo matlhamong a itshireletso ke gore, a jaanong ba tlhodumele mohama wa dikgwebo tse di ikemetseng ka nosi (marekisetso a dijo, diaparo le dino) tota le tse di gwebang ka ditshipi tsa dikoloi. Seemo se sengwe ke sa bagwebi ba madi a mono la mafatshe a a bapileng le la rona jaaka la 
Aferika Borwa. Go na gape le malwapa a a firisiwang a a nnang batho bale bantsi ka palo mme ele ba letso le le lengwe, mme ra re a le one a tlhodumelwe. Re kopa jgap gore, ere le fa badiramolao bao ba tshwarwa, ba gagamaletswa di kotlhao go re kgabagare melao e e itebagantseng l dikotlhao tsa borukhutlhi jo, bo fokotshege ka pono ya leitlho.
Go na gape le molelwane e mengwe ya lefatshelno le Aferika Borwa mme ele e e senang di dirisiwa sa go bonesa kana dintsha tsa go dupelel ditagi, re re a molelwane eo, e itsibogelwe. A dintsa ts di dupelelang dithoto, le tsone di katisiwe ka dipalo tse di ntsi le go anamisiwa le mafelo ka go farologana. Re akgola sechaba sa Botswana, bana le bagolo,
go bo ba supile fa ba le kgatlhanong le tiriso le thekiso ya diritibatsi mo lefatsheng leno. A ntwa kgatlhanong le kgwebo le tiriso ya ditagi e tswelele, gore bokamoso jwa bana ba le lefatshe leno bo nne jo bo kgatlhisang. E  re motho a se na go bona se a neng a se kopile, kgotsa se a neng a kopile go thusiwa ka sone, a phuaganye, a ye le di sele. Mo a 
neng a thusitswe ka gone, ka ga go tlhokomelwe, go sale go senyega. Go utlwala fa mothusa tona ya temo thuo, Rre Autlwetse, a ne a leka go kgaleemela mokgwa wa go dira jaana, mo diphuthegong tsa kgotla, tse a neng a di tshwara mo metseng mengwe ya Tswapong ka kgwedi ya Motsheganong monongwaga.
Go ya ka pego, mothusa tona o ne a bua gore, bangwe ba thusiwa ka dikoko, dipodi, le tse dingwe, mme kwa  morago, batho bao, ba fe dipego tsa gore dilo tseo di sule, di bolailwe ke bolwetse mme se, e se boammaaruri. Mo go raya gore, ka go tlhoka go tlhokomelwa, dilo di senyege, mme, e re go iphemela, motho a re, dilo tseo, di bolailwe 
ke bolwetse. Tota go sa nna jalo, seo e le puo fela. Ga twe, bangwe ba lemelwe ka ISPAAD. E re boemong jwa go nnela temo ya bone fa fatshe ba e tlhokomela, ba tlhagola, ba leta, ba phuaganye, ba ye Ipelegeng. Go dira jaana go se ke go siame, dilo di sale di senyega. E re gongwe motho a ka bo a ne a robile sengwe, a se ke a boelwe ke sepe; a tswe 
fela. Madi ale, a puso e neng e a ntshitse go reka dilo tsele, dikoko, dipodi, dipeo, le tse dingwe tsotlhe, le one a felele a ile, a wetse ka motlhobodika/motlhoboloko. Pego ka diphuthego tsa ga mothusa tona kwa Tswapong, e begwa ke Dikgang (Daily News/ Labobedi Motsheganong 30 2017) ka fa tlase ga setlhogo se se reng; ‘Se tseeng dithuso 
lolea…..’ Jaanong, lefoko ke leo, ga  twe, ‘Se tseeng.’ Wena wa reng ka lefoko leo?  Mmualebe ene a re, lefoko le, ke le re le dirisang fa re bua, e seng re kwala. Fa re bua, re metsa ditlhaka dingwe tsa mafoko mme go siame fela. Mme fa re kwala, a re se ka ra kwala jaaka fa re bua. A re kwale ditlhaka tsotlhe tsa lefoko, re se tlole tlhaka epe. Ka go 
kwadilwe, lefoko lele e tshwanetse go nna ‘Se  tseyeng…..’ e seng, ‘Se tseeng.’ E rile bosheng, Naledi e ne ya gatisa polelo e mo go yone rre Hendrick Letshwiti wa Mogobane, a neng a kopa Lekgotla la Setswana la Mochudi go laela batsadi ba mosadi yo a neng a mo nyetse go mo duela madi a magadi.
Letshwiti, yo mo bogompienong a nyetseng mosadi wa gagwe wa ntlha Shala Letshwiti, o ne a bolela fa a setse a ntsheditse Tlamelo Moagi magadi mme go setse fela gore ba tle ba keteke lenyalo la bone ka tsamaiso ya kereke ya bone ya International Pentecostal Holiness Church (IPHC). Tlamelo o ne a tlaabo a nna mosadi wa bobedi wa ga 
Hendrick. Letshwiti yo o dingwaga di masome mane le borataro (46) o ne a dumalana le mosadi wa gagwe wa ntlha Shala gore a mo letle go nyala Tlamelo mme ba dumalana, se gape ele ka tetlelelo ya kereke e bobedi bo e tsenang, ga mmogo le ene Tlamelo. Hendrick o ne supa ka monwana mmaagwe Tlamelo, eleng Dolly Moagi le rraagwe 
Pilane Ditshwene ka monwana a re ba amogetse magadi a monna yo mongwe eleng Mogae Sono ba ntse ba itse go re (Hendrick) o tshwanetse a mo nyale. Sono o ne a ntsha P20,000 ele magadi a go nyala Tlamelo, ntswa a setse a nyetswe ke Hendrick. Kgang e, ko tshimologong e ne ele gore Henderick Letshwiti are Tlamelo Moagi mosadi wa 
gagwe wa bobedi, a buse ditshenyegelo tsa gagwe tsa Magadi le madi a tente. Beke e e fetileng kwa kgotleng kgolo ya Mochudi, tsheko ene ya tswelela jaaka Hendrick a ne a gatelela gore Pilane Ditshwene le Dolly Moagi ba buse madi a ditshenyegelo tsa gagwe tsa madi a Magadi le tente. Henderick, yo aneng a patilwe ke mogolowe Letshwiti 
Letshwiti le mosadi wa gagwe wa ntlha Shala Letshwiti, bone ele basupi ba gagwe. Mogolowe Hendrick, eleng Letshwiti o ne a fa bosupi ka seo se diragatseng fa monnawe a ne nyala Tlamelo. O tlhalositse fela jaaka polelo ya ntlha e ne e bolelwa ke Hendrick. A re monnawe eleng Hendrick le mosadi wa gagwe wa ntlha Shala Letshwiti, ba ne ba 
mo itse fa ba dumalane gore Hendrick a nyale Tlamelo ele mosadi wa bobedi. Oboletse fa ane a dumalana le bone mme moagonyana ga dirwa morero fela sentle wa Setswana, A re batsadi botlhe ba gorra Letshwiti le borra Moagi go fitlhelela tumelano. O tsweletse a re ditumalano magareng ga batsadi boo babedi, e ne ya gore mokete wa lenyalo 
o tla go feleletswa kwa kerekeng ya IPHC. Mosadi wa ga Hendrick wa ntlha, Shala,  o ne a fa bosupi gore monna wa gagwe Hendrick o ne a bua le ene gore o batla go nyala mosadi wa bobedi. Mme ba dumalana seo, ebile ba ya go bolela batsadi ba ga Shala kwa Kanye ebong Emmanuel Joseph ele rragwe le Charity Metshe. Are ba ne dumalana le 
bone gore ba tswelele ka maikaelelo a bone a go nyala Tlamelo. Shala o tsweletse a re pego ya lenyalo ene ya tswelele ebile tiro ene e segofaditswe ke batsadi ba ga Hendrick eleng Motlhapong Letshwiti le Letshwiti Letshwiti, ene e le mogolowe o motona ebile gape  ba mo tsaya jaaka rraabone ka jaana rraagwe Hendrick a sa tlhole ale mo botshelong.
Shala o boletse fa ka nako nngwe bane ba ya Aferika Borwa le Tlamelo go mo rola kwa Kerekengkgolo. A re Tlamelo o ne a dumela go nyalwa ke Hedrick e le mosadi wa bobedi.  A re Tlamelo o ne a busetswa kwa ga gabo go santse go emetse go wediwa dithulaganyo tsa kereke mme a tlhokomelelwa koo, kamadi a P1000 a dijo tsa kgwedi le 
kgwedi sebaka dikgwedi tse pedi. Shala o boletse fa lebaka le lengwe ene ele gore mmaagwe Tlamelo ebong Dolly o ne kopa gore batla Tlamelo a tle gae go mo tlhokomelela ntlo ya gagwe kwa Mochudi, ka ane a sa ntse a le ko mmerekong kwa Mahalapye. A re ka ane a na le lorato le lentsi mo go Tlamelo, le fa e ne e le mosadi wa bobedi wa monna wa gagwe,o ne a seka a nna pelo tshetlha mme ba rekela Tlamelo diabe tsa madi a kanang pula tse dikete tse tharo(P3000) kwa Botswana Stock Exchange.
Fa Shala a sena go fetsa ka bosupi, lekgotla la lebisa kgang Tlamelo, mmaagwe eleng Dolly le Rraagwe Pilane. Rre Pilane Ditshwene ene o boletse fa pele ga lekgotla gore o dumalana le Hendrick Letshwiti mme e bile a sena dipotso.Tlamelo le mmaagwe Dolly, bane ba dumela fa ba tsere madi a magadi a ga Hendrick. Dolly o ne a dumalana fa a amogetse magadi
a ga Mogae Sono a dipula dile masome a mabedi (P20,000).Lekgotla le laetse Pilane Ditshwene le Dolly Moagi go busa madi a ga Henderick Letshwiti a magadi a kanang ka P12, 500 le P10, 000 wa tente e e neng e dirisiwa kwa goora Moagi mo Mochudi nako ya lenyalo.Mme ka jalo Dolly o boletse fa a sena madi ka nako eo, ka a a dirisitse, a bolela fa a sa kgona go a boloka.
Lekgotla le boletse gape, gore le fa go ntshitswe magadi a bobedi, lenyalo la bobedi  ga le a tswelela ka mabaka a  gore Hendrick le shala ba ne ba le imisa kwa ga molaodi le sena go pegiwa.Hendrick le Shala ba boletse gore ba  dirile jalo ba sena go utlwa ka lenyalo la bobedi ka monnaabone kwa kerekeng.Ba re ba ne ba latedisa 
gore a mme se ba se utlwang ke boammaaruri mme ba fitlhela maina a ga Mogae Sono le Tlamelo Moagi a pegilwe kwa ga molaodi. Ba re bane ba seka ba diega, mme ba ntsha ngongora kwa ga molaodi ebile ba bolela fa ba 
utlwaltse fa Sono le Tlamelo ba kopile go direlwa nyalo e e faphegileng ka potlako, mme ga seka ga kgonega ka gone go sena mabaka a a nonofileng go fiwa tela eo.Kgang e, lekgotla le boletse gore e tla tswelela ngwaga e tlang e simolola ka kgwedi ya Firikgong ale lesome le botlhano.
Ga twe basadi ba, ba eteletswe pele ke Mohumagadi Peggy, e leng, mosadi wa ga Kgosi Kgari 111.  Go bolelwa fa basadi ba ba eletsa go lema ditlhare go kgabisa motse wa Molepolole. Mme e se seo fela; mogopolo gape e le go leka go fokotsa dithole tseo ka go di sira ka ditlhare.
Potso e ka nna gore, ka Molepolole ke motse o motona, e bile nako le nako batho koo ba lela ka lenyora, ditlhare tse, di ya go lengwa fa kae, di nosediwa ka eng. Ka maano a botshelo ga a site, ga twe mogopolo ke gore, go lengwe ditlhare tsa tlholego tse di sa tlhokeng metsi a a kalo go tlhokomelwa.
Go bolelwa fa mafelo mangwe a ditlhare di tlaa lengwang mo go one e le kgotla kgolo ya Bakwena, dikole le ditsela tsa motse, mme go kopiwe morafe gore, gongwe le gongwe fa di leng teng, di tlhokomelwe.Kgang e, ya go lema ditlhare kwa Molepolole, re e begelwa ke Dikgang (Daily News/ Mosupologo Phatwe 07 2017). 
Fa e bua ka fa mogopolo o wa go lema ditlhare o neng wa rolelwa Bakwena ka teng, Dikgang ya re;‘ …..Mohumagadi Mma Kgari wa boraro o tlhalositse fa …..motse wa Molepolole …..o itsege….. ka go tshabelelwa ke diphefo tse di dirang lerole mme…..ba tshwanetse go tlhabolola motse ka go lema ditlhare.’  
Temana e ya re go ne go bua Mohumagadi Mma Kgari wa boraro, yo kwa tshimologong ya  pego a bidiwang Mohumagadi Mme Peggy Kgari 111. Gompieno Mmualebe o batla go gakolola gore, mohumagadi (mosadi wa ga kgosi), ga a bidiwe ka leina la ga kgosi, jaaka re utlwa go twe Mma Kgari wa boraro, 
Kgari wa boraro e le leina la ga kgosi.  Mohumagadi o bidiwa ka leina la gagawe fela.Sekai ke gore, Kgosi Kgari Sechee 11, yo o tlogetseng Bakwena ka ngwaga wa 1962, o ne a nyetse mosadi a bidiwa Gagoumakwe.  Gongwe le gongwe, Mme Gagoumakwe, 
o ne a itsiwe e le mohumagadi, a bidiwa jalo. Mme fa go tla gore a bidiwe ka leina, go twe Mohumagadi Gagoumakwe; e seng Mohumagadi Mma Kgari Sechele 11. Gongwe le gongwe go ntse jalo, mohumagadi o bidiwa ka leina la gagwe fela, ga go tladiwe ka la ga kgosi. Jalo he, a e re re bitsa mohumagadi wa Bakwena wa nako eno, re re, Mohumagadi Peggy mme re felele fela foo.E setse ele selomodiro gore ngwaga le ngwaga ka diphuthego tsa makgotla a, go nne le bagwe ba ba 
tlaabong ba supa fa ba sa eletse go etelelwa ke bao ba ba tlaabong ba ba tlhophile ngwaga o simolola.Kana re bua ka sebaka sa ngwaga fela, mme motho o ka ipotsa gore ke eng se dikomiti di ka se dirang go leka go tlhabolola metshameko kana mananeo a one  mo 
sebakeng sa ngwaga.Tota le mo maemong a sepolotiki, sekai ele makhanselara, ba gantsi ba tlhophiwang ka maemo a bone a bonnasetilo a sebaka sa dingwaga tse pedi. A mme ba ka kgona go atlega mo maikanong le maikaelelong a bone?  Ke eng ba sa fiwe sebaka sa dingwaga tse tlhano mo maemong a bone a boeteteledipele? 
A jaanong re itebaganye le lekgotla la motshameko wa JUDO  mono Botswana.Ngogola komiti ya lone ene ya aperelwa ke dipuopuo tsa maraganateng tsone ele tsa go sa direleng mo pontsheng ditiro tsa lone. Gone ga umakega dikgang tsa molaomotheo o bale bantsi baneng ba bolela fa o ne o segela bangwe ka fa lefureng.
Bobegadikgang le jone bone jwa leka go tsibogela dikgang tsa dinonyane tsa lekgotla le, mme le bone bogogi jwa JUDO ka nako eo, jwa leka go ikgabetsa.Se jaanong eleng kgwetlho ke gore, go lebega bangwe ba maloko a komiti eo, bane ba seegelwa fa thoko ke Lekgotla la BNSC mo boemong jwa komiti ya JUDO.
Go setse go fetile ngwaga le sephatlo leloko leo le sekegilwe mme go sena tlhalosa le bokhutlo jwa molato wa gagwe.Se se makatsang gape ke gore, go bile ga tlhophiwa komiti e ntsha ya komiti eo ya JUDO, mme ga tlhophiwa maloko a mangwe a go utlwalang a ne a na le seabe 
mo di kgarurung tsa pele. Jaanong re botsa gore sephiri ke sa eng go ne go sa lalediwa babegadikgang mo phuthegong ya ditlhopho tsa komiti ya JUDO ya monongwaga le gore ditharabololo tsa ngogola di rarabolotsweng jang?
Monna yo moleele o lobelo. Mmu o mosweu o a fatlha. Batho ba bantsho ba a sotega. Bojang jo botala bo nontsha dikgomo.  Magapu a mahibidu a monate. Mosimane yo mokima ke pogolwe. Ngwana yo montle o a ratega. Thupa e tshesane e botlhoko. Lorako lo lophaphati. Bana ba bangwe ba a iteka. Dinku tse tharo di timetse. Masimo a mane a lemilwe. Basetsana ba babedi ba kobilwe 
sekolong. O rekile megoma e merataro. Di fula bojang jo botalatala. O kgotse leino le lesweusweu. Bana ba bantsintsi ba gorogile. Setlhare se setonatona se wele. Ba na le mmala o mosetlhana. Koloi ya ga rre e talana e gorogile. Mosetsana yo motshwana wa matlho o koma. Ke na le meno a maswaana. Kgomo e tshwana e tsetse. Nku e tlhwana e timetse. Podi ya ga etsho e kotswana e a dusa. Potsane e 
ngolwana e gorogile. Koko e elame mae a marataro fela. Bakgatla ba bolaile dikgomo tse pedi kwa lenyalong. Ke rata phaphatha e kima. Kgosi o mo iteile ka thupha e tshesane. Mosese o montsho ga o montle. Bojang jo botala bo kgatlhisa. tse di farologaneng. e mentsho. Dilo tse di farologaneng mo botshelong di na le molemo le bosula jwa tsone jaaka thelebisene. Go na le 
dithuto tse dintsi tse re ka di ithutang mo go yone. Re ka ithuta ka tsa botsogo, temothuo, tshomarelo tikologo le tse dingwe. Gape dikgang tsa mo gae le tsa mafatshe a sele le tsone re di ithuta mo thelebiseneng. Ntswa thelebisene ena le tse di molemo tsa yone gape e ka tlhoka molemo bogolo jang mo baithuting. Baithuti
 bangwe ba kgona go tsaya nako e telele ba e lebeletse ba sa dire tiro ya sekolo. Owai! Se mme se seke se ba siamele.Motho wa bone e re fa a re o leba pampiri ya ditlhatlhobo go re tshoo! E le gone go lala mo thelebisineng bosigo jotlhe fa ba bangwe ba bala ngwe.Setlhako sa Kgosi se fedile. Ntlo ya bojang e bothito. Dikgomo tsa Batlhaping di timetse. Mosese wa mosetsana o montle. Ntlo ya mosadimogolo e a nela. Diaparo tsa basimane di thata. Selepe sa yo montsho se bokete. Tlhogo ya yo monye e boruma.
Matlhare a tse ditala a monate.